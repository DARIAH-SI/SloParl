<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ3-Redna-18-2002-09-25">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|FB5DB78ED5193065C1256C4500227F82</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=FB5DB78ED5193065C1256C4500227F82</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Redna-18-2002-09-25.DZ" n="18">
               <name>Redna</name>
               <date when="2002-09-25"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Redna-18-2002-09-25.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 18. seje</stage>
            <stage type="date">(25. september 2002)</stage>
            <stage type="chairman">Sejo je vodil dr. Miha Brejc, podpredsednik državnega zbora.</stage>
            <stage type="time">Seja se je pričela ob 10.01 uri.</stage>


            <sp xml:id="SDZ3-Redna-18-2002-09-25.sp1">

               <speaker>PODPREDSEDNIK DR. MIHA BREJC:</speaker>

               <p>Spoštovane gospe in gospodje, kolegice in kolegi! Dobro jutro, dober dan! Pričenjam
               nadaljevanje 18. seje Državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci. Jelko Kacin, Roman Jakič, Silva Črnugelj, Bogdan Barovič, dr.
               Jožef Bernik, Vojko Čeligoj, Alojz Peterle, Leopold Kremžar, Dušan Vučko, Janez
               Podobnik, Matjaž Švagan, Franc Čebulj, Davorin Terčon od 14.00 ure dalje, Branko
               Kelemina od 14.00 ure dalje, Cveta Zalokar Oražem od 18.45 dalje, mag. Zoran Gračner
               od 17.30 dalje, Anton Butolan od 17.00 dalje, Branko Janc, Milan Kopušar od 16.30,
               Franc Kangler in Miha Brejc od 18.00 ure dalje.</p>
               <p>Prehajam na <title xml:id="SDZ3-Redna-18-2002-09-25.title1">10. TOČKO DNEVNEGA REDA – PRVA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O ŽELEZNIŠKEM PROMETU.</title> Predlog zakona je v
               obravnavo zboru predložila Vlada Republike Slovenije. V zvezi s tem zakonom je
               skupina 18 poslancev s prvopodpisanim mag. Andrejem Vizjakom zahtevala, da državni
               zbor opravi splošno razpravo. Besedo dajem najprej predstavniku vlade za dopolnilno
               obrazložitev predloga zakona. Hkrati tudi pozdravljam gospoda ministra in njegovega
               sodelavca. Izvolite, gospod minister.</p>
            </sp>
            <sp xml:id="SDZ3-Redna-18-2002-09-25.sp2">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Spoštovane poslanke, spoštovani
               poslanci! Vlada je predložila v parlamentarno obravnavo predlog zakona o spremembah
               in dopolnitvah zakona o železniškem prometu. Zahteve po povečani mobilnosti
               prebivalstva, prostem in čim cenejšem pretoku tovora ter maksimalni izrabi železniške
               infrastrukture, hkrati z maksimalno varnostjo ter s čim manjšimi vloženimi sredstvi
               davkoplačevalcev so naloge, ki so nam zastavljene ob vstopu v združeni evropski
               prostor. Zakonodaja, ki jo je pripravila vlada in vključuje zakon o spremembah in
               dopolnitvah zakona o železniškem prometu, zakon o preoblikovanju in privatizaciji
               javnega podjetja ter predlog in dopolnitev nacionalnega programa razvoja železniške
               infrastrukture, podaja odgovor na zastavljene naloge. Izhodišča za pripravo
               zakonodaje so podana v načelih skupne evropske prometne politike inustreznih
               direktivah, državnem in razvojnem programu, ekonomskih analizah poslovnih sistemov in
               koalicijski pogodbi. Omenjeni zakon predstavlja uskladitev pravnega reda Evropske
               unije s pravnim redom Republike Slovenije.</p>
               <p>Predlog sprememb in dopolnitev zakona o železniškem prometu predstavlja uskladitev
               zakona, kot že rečeno, s pravnim redom EU-ja, zlasti z direktivami, ki jih je
               evropski parlament sprejel 26. februarja 2001 in ki se nanašajo na razvoj železnic v
               državah članicah EU-ja, na izdajanje licencizvajalcem železniških storitev, na
               dodeljevanje vlakovnih poti, na določanje uporabnine za železniško infrastrukturo, na
               izdajanje varnostnih spričeval in na ustanovitev organov, ki jih zahteva pravni red
               EU-ja in ki delujejo v okviru organov državne uprave ali kot samostojni organi,
               nosilci javnih pooblastil, ki se kot taki organizacijsko vklapljajo v organizacijo
               organov v železniškem prometu.</p>
               <p>Zakon določa ustanovitev agencije za železniški promet, ki ima izvršilne, razvojne
               in strokovne naloge. Del teh nalog določa njene pristojnosti na področju nadzorovanja
               in spremljanja uporabe tehničnih normativov, povezanih s čezevropskim sistemom,
               konvencionalnih ali hitrih prog in s tem opravlja nalogo nadzornega organa, kar
               zahteva ustrezna direktiva. Njena dejavnost je namenjena tudi temu, da predvsem v
               interesu uporabnikov zagotavlja pregledno in nepristransko delovanje trga na področju
               železniškega prometa.</p>
               <p>Ob tem ni zanemarljiva možnost gospodarjenja z javno železniško infrastrukturo ter
               zemljišči in objeti splošnega pomena za odvijanje železniškega prometa, kar bi moralo
               posledično pripeljati do zmanjšanja stroškov proračuna, saj so vsi prihodki agencije
               namenjeni kritju stroškov vzdrževanja in modernizaciji obstoječe javne železniške
               infrastrukture, pa tudi kritju stroškov morebitnih novogradenj.</p>
               <p>V prehodnih določbah je agenciji dano pooblastilo, da lahko v letu 2002 in tri pri
               domačih bankah najame posojilo za kritje stroškov za vzdrževanje in modernizacijo
               javne železniške infrastrukture v znesku 8,25 milijarde vsako leto. Glede na zastoj v
               sprejemanju zakona, bo moral državni zbor določbe zakona, ki se nanašajo na leto
               2002, spremeniti, saj so bila sredstva za to leto že zagotovljena z zakonom o
               poroštvu.</p>
               <p>Zakon določa pristojnosti ministrstva za promet kot uravnalnega organa, ki je
               pristojen za reševanje pritožb zoper posamične upravne akte agencije, ki se nanašajo
               na dodeljevanje vlakovnih poti, določanje uporabnine ter izdaja licenc in varnostnih
               spričeval ter druga vprašanja, povezana z nediskriminatornim delovanjem v železniškem
               prometnem sistemu, tak organ zahtevajo določbe pravnega reda EU.</p>
               <p>Predlog sprememb in dopolnitev zakona pri razporeditvi pristojnosti v železniškem
               prometnem sistemu, po našem mnenju povzema usmeritve EU v zvezi z liberalizacijo
               upravljanja javnih služb in s tem povezano razdelitvijo pristojnosti organov in
               organizacij, ki ga sestavljajo. Ob tem velja poudariti, da slovenski železniški
               prometni sistem niso le javno podjetje Slovenske železnice, niti ne bodoči holding,
               so že z družbami, ki kot njegove hčerinske družbe tvorijo poslovni sistem slovenskih
               železniških družb, kot ga predvideva zakon o preoblikovanju in privatizaciji javnega
               podjetja SŽ, ki je v zakonodajnem postopku. Tako obstoječe javno podjetje kot
               prihodnje koncernski sistem, ki bo nastal iz javnega podjetja, sta le del slovenskega
               železniškega sistema. Poleg gospodarskih družb oziroma podjetij pa tvorijo državni
               organi, vlada, pristojno ministrstvo z organi v sestavi, druge osebe javnega prava,
               ustanovljene za to, da prevzamejo del regulatornih, razvojnih in strokovnih nalog na
               področju železniškega prometa, in druge gospodarske družbe, ki opravljajo dejavnost v
               železniškem prometu.</p>
               <p>To so temeljna izhodišča zakona in zboru predlagam, da na podlagi predstavljenih
               izhodišč opravi razpravo, ki bo pripomogla k čim boljši določitvi zakonskega besedila
               za nadaljnjo parlamentarno obravnavo. Hvala lepa.</p>
            </sp>
            <sp xml:id="SDZ3-Redna-18-2002-09-25.sp3">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Sledijo predstavitve stališč poslanskih skupin. Najprej ima besedo gospod
               Janko Veber, Združena lista.</p>
            </sp>
            <sp xml:id="SDZ3-Redna-18-2002-09-25.sp4">

               <speaker>JANKO VEBER:</speaker>

               <p>Hvala za besedo, predsedujoči in lep pozdrav vsem. V imenu poslanske skupine Združene
               liste bi rad opozoril na to, da smo že leta nazaj opozarjali na razvoj Slovenskih
               železnic, in ugotavljamo, da je zagotovo v tem trenutku potreben radikalen in
               kakovosten premik na področju železniškega omrežja. Ta premik je zagotovo potreben
               zaradi predvsem zagotovitve gospodarnejšega in skladnejšega razvoja države,
               izboljšanja povezanosti s svetom, pa tudi zaradi varstva okolja in ne nazadnje
               smotrnejše rabe energije. To so zagotovo tiste usmeritve, ki so danes še kako
               aktualne, če hočemo postati primerljivi bodisi z drugimi državami članicami Evropske
               unije ali pa tudi sicer z razvitimi državami.</p>
               <p>Zato ta zakon podpiramo predvsem zaradi tega, ker naj bi zagotavljal dodatna
               sredstva za obnovo in dograditev obstoječih prog ter gradnje nove železniške
               infrastrukture, s čimer naj bi železnica resnično postala nosilec javnega potniškega
               prometa, pa tudi sicer pričakujemo, da bi železnicapostala prednostno prevozno
               sredstvo za tovorni promet na večje razdalje.</p>
               <p>Žal bo ta zalogaj, ki naj bi ga zakon reševal, verjetno v tej fazi prevelik, kajti
               obveznosti, ki so že danes pri železnici, so izredno velike in tudi ta znesek, ki je
               trenutno zapisan v zakonu, nekaj čez 8 milijard <stage xml:id="SDZ3-Redna-18-2002-09-25.stage5">(poroštvo za najete kredite)</stage>,
               zagotovo ni tisti znesek, ki bo pripeljal do kakovostnejšega in radikalnega premika
               na področju železniškega omrežja. Zato pričakujemo, da bo predlagatelj seveda
               ustrezno v nadaljevanju dopolnil ta zakon in se opredelil predvsem do vseh že do
               sedaj obstoječih obveznosti na železnicah. Tudi sicer v prometni politiki, mislim, da
               bo treba spremeniti razmišljanje. Mislim, da bo treba spremeniti razmišljanje, kajti
               če spremljamo podatke, denimo, iz leta 1995, ko je bilo razmerje vlaganj v ceste in v
               železnice 8:1 v korist cest, je po do sedaj znanih podatkih bilo, recimo, že v letu
               1999 razmerje vlaganj 30:1 v korist cest. Torej, dejansko beležimo upadanje vlaganj v
               železniško omrežje in to je tisti problem, ki ga bo treba zagotovo rešiti tudi v sami
               prometni politiki na nivoju Slovenije.</p>
               <p>Poleg teh znanih dejstev, obstoječih obveznosti in nujne potrebe po razvoju, je
               vendarle potrebno opozoriti, da ta zakon prinaša tudi možnost, da se občine lahko po
               svojih potrebah vključujejo v organizacijo javne službe oziroma javnega prevoza s
               pomočjo železnice. Seveda je to nek nov izziv, ki pa ga, mislim, da občine najbrž
               težko prevzamejo, kajti običajno bo šlo za proge, ki ne bodo ne vem kako zasedene in
               bo ta obveznost pri subvencioniranju takšnih prog izredno velika. Zato mislim, da bi
               predlagatelj moral tudi v nadaljevanju detajlneje proučiti to rešitev.</p>
               <p>Tudi pri agenciji, ki se pojavlja kot naslednja oblika zdajšnje direkcije, bi želeli
               opozoriti predvsem na to, da agencija ne sme povzročiti dodatnih stroškov dela, kajti
               tudi ti so v zadnjem obdobju izredno porasli na železnicah in kakršnakoli rast
               stroškov dela, tudi iz naslova oblikovanja nove agencije, bi bila izredno neugodna in
               bi samo še poslabšala pravzaprav trenutno stanje na Slovenskih železnicah. Zato
               pričakujemo, da bo predlagatelj pripravil takšne rešitve, da bo poskušal znotraj tako
               obstoječih kadrov v železniškem prometu kot tudi sicer v obstoječi direkciji poiskati
               ustrezne rešitve in seveda predvsem ne povečevati teh stroškov.</p>
               <p>Tudi sicer gre tukaj za prenos upravljanja s Slovenskimi železnicami, pravzaprav na
               agencijo, kar je zagotovo eden od zahtevnejših premikov. Tudi tukaj mislim, da bi
               veljala izredno natančna pozornost za to, da to upravljanje bo organizirano na
               učinkovit način. Hvala lepa.</p>
            </sp>
            <sp xml:id="SDZ3-Redna-18-2002-09-25.sp5">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima gospod Branko Kelemenia, Socialdemokratska stranka.
               Prosim.</p>
            </sp>
            <sp xml:id="SDZ3-Redna-18-2002-09-25.sp6">

               <speaker>BRANKO KELEMINA:</speaker>

               <p>Hvala lepa za besedo. Spoštovani podpredsednik, spoštovani vsi skupaj! V naši
               poslanski skupini Socialdemokratske stranke menimo, da ta predlog zakona, ki je pred
               nami, je mogoče v prvi vrsti celo prenormiran, v drugi vrsti pa ne prinaša nekih
               bistvenih dolgoročnih rešitev ali pa vsaj jasnih rešitev za razvoj Slovenskih
               železnic, ampak predvsem poskuša seveda reševati nekatera vprašanja, ki so se
               nakopičila v zadnjih letih, pri katerih obstoječi lastnik, to je pa seveda država in
               z njo oblast, ni storila vseh tistih ukrepov, ki bi jih morala storiti, da Slovenske
               železnice danes ne bi bile v takšni težki situaciji, kot so.</p>
               <p>Predvsem se nam zdi, da želi vlada s tem predlogom zakona, pa seveda z vsemi
               ostalimi drugimi predlogi zakona, ki so še v obravnavi, kot je zakon o privatiziciji,
               potem tudi skupaj z nacionalnim programom, predvsem pa z zakonom o privatizaciji
               nekako razbiti enovitost Slovenskih železnic in s tem po naši oceni - glede na
               velikost sistema, ki je glede na primerljivost proti evropskem sistemu izredno majhen
               - povzročiti tudi, po naši oceni, neučinkovitost in povečane stroške poslovanja.</p>
               <p>Seveda, tukaj je glavno težišče, kot ga mi razumemo iz tega zakona, predvsem to, da
               se ustanovi posebna agencija, ki bi nekako imela pristojnosti, večje, kot so dejansko
               tudi normalne nekje v nekaterih ali pa večini evropskih držav.</p>
               <p>Mi tudi ocenjujemo, da je ta predlog zakona v marsičem izredno pomanjkljiv in bi ga
               bilo treba dopolniti, predvsem v njegovi obrazložitvi. Namreč, marsikateri podatki
               manjkajo, niso dovolj obrazložene teze, recimo, neke prometne politike Slovenskih
               železnic. Namreč, tudi sam minister je govoril o neki evropski prometni politiki. Jaz
               sem že večkrat oziroma tudi naša poslanska skupina je večkrat postavila vprašanje,
               kje so seveda ti dokumenti slovenske prometne politike na področju politike
               razvojaSlovenskih železnic. Skratka, neke stvari rešujemo parcialno, kot smo že
               večkrat povedali, in ne vidimo iz te dokumentacije, ki je pred nami, neke celovite
               dolgoročne rešitve, ki bi zagotavljala Sloveniji tisto, kar na nekaterih elementih
               sicer predlagatelj želi. Vendar nam teh podatkov potem v končni fazi ne da.</p>
               <p>Predvsem tudi pogrešam in upam, da bomo dobili podatke, koliko je v zadnjih dveh
               letih, vsaj v zadnjih dveh letih, bilo na Slovenskih železnicah novih zaposlitev.
               Predvsem pa v direkciji v Mariboru in tako naprej; in, ali ne bodo zdaj te nove - kar
               pa seveda ta zakon ne pojasni - kako bodo te prezaposlitve oziroma nove zaposlitve
               vplivale na stroške dela in tako naprej. Skratka, naša bojazen je, da ta zakon ne bo,
               skladu z drugimi zakoni, prispeval k temu, da bi Slovenske železnice bile takrat, ko
               se bo seveda odprl mednarodni trg na tem področju, pripravljene učinkoviti nastopiti
               na tem trgu in da ne bi prišlo do izgube posla. Kar je seveda glavna domena
               Slovenskih železnic, da pridobijo čimveč poslov, seveda na teh pomembnih koridorjih,
               ki jih imamo pred sabo; skratka, tudi pogajanja in prisotnost poslovodstva s strani
               železnice, kar je tudi povedal gospod Miklavčič, novi direktor, nekako tega soglasja
               med oblastjo in pa tudi poslovodstvom Slovenskih železnic ni. Skratka, marsikakšna
               komunikacija na tem področju ne funkcionira in naša ocena je, da samo s spremembo
               zakona, s spremembo določenih pooblastil, razbitjem enovitosti Slovenskih železnic k
               temu ta predlog zakona ne bo prispeval.</p>
               <p>Skratka, mi bi želeli, da bi se enostavno pridobilo še dodatno podatke v zvezi s tem
               in če bomo te podatke dobili, bomo ta zakon podprli. V nasprotnem primeru pa naša
               poslanska skupina zakona ne bo podprla. Hvala lepa.</p>
            </sp>
            <sp xml:id="SDZ3-Redna-18-2002-09-25.sp7">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima gospod Jože Avšič, Liberalna demokracija.</p>
            </sp>
            <sp xml:id="SDZ3-Redna-18-2002-09-25.sp8">

               <speaker>JOŽE AVŠIČ:</speaker>

               <p>Hvala lepa. Lep pozdrav! Spoštovani gospod podpredsednik, gospod minister, kolegice,
               kolegi! V poslanski skupini Liberalne demokracije Slovenije bomo podprli zakon o
               spremembah in dopolnitvah zakona o železniškem prometu kot primerno podlago za
               nadaljnjo obravnavo, zlasti, ker ga je treba uskladiti z novim svežnjem direktiv
               Evropske unije za železniški promet, ker dve novi in ena spremenjena direktiva
               zahtevata spremembo oziroma reorganizacijo železniških podjetij, kar pomeni, da je
               treba spremembo zakona o železniškem prometu sprejeti tudi zaradi sprejetja zakona o
               preoblikovanju in privatizaciji javnega podjetja Slovenske železnice, ki je tudi v
               zakonodajnem procesu državnega zbora.</p>
               <p>Razlog je tudi ta, da je stanje javne železniške infrastrukture takšne, da je nujno
               treba izboljšati upravljanje, vzdrževanje, modernizacijo in prenovo le-te.</p>
               <p>Sedanja direkcija za železniški promet se bo na podlagi tega zakona preoblikovala v
               agencijo za železniški promet z novimi upravnimi in operativnimi nalogami. Praktično
               bo agencija najodgovornejša za stanje na področju železniškega prometa.</p>
               <p>Vprašanje se postavlja, ali je primerno, da ostaja ministrstvo, pristojno za promet,
               samo skrbnik temeljnih načel za izvajanje tega zakona in pritožbeni organ za
               odločitve agencije. V nadaljnji obravnavi tega zakona bi bilo treba ta razmerja
               natančno proučiti tudi z vidika odgovornosti vladnega resornega organa za stanje na
               področju, za katerega je ustanovljen.</p>
               <p>Mislim, da se razumemo, kajti dejansko se zdi problematičen kompleten prenos vseh
               odgovornosti na prihodnjo novoustanovljeno agencijo.</p>
               <p>Zakon sam, razen prevzema posojil za modernizacijo oziroma vzdrževanje v višini
               glavnice 8 milijard 250 milijonov tolarjev v letu 2002 in še enkrat toliko v letu
               2003 in morebitno nezmožnost agencije za plačilo le-teh, ne predvideva drugih
               finančnih posledic za državni proračun. Kar je seveda res. Vendar pa poslanci nismo
               seznanjeni, kolikšna sredstva bodo v prihodnosti potrebna da bo kot posledica tega
               zakona, pa tudi zakona o reorganizaciji in privatizaciji Slovenskih železnic, učinek
               železniškega gospodarstva v celoti in dolgoročno večji.</p>
               <p>Kaj vse je potrebno, da bi količino prevoženega tovora na slovenskih tirih povečali,
               da bi se povečalo število prevoženih potnikov na slovenskih železnicah.</p>
               <p>Ne vidimo seveda problema samo v tem, kako določiti železniško infrastrukturo na
               podlagi kriterijev in zahtev direkcije, kako prikazovati ločene stroške, pač pa
               predvsem v tem, kako jih učinkovito tržiti. Seveda odgovora na to, da je to in da bo
               to problem agencije, ne more zadovoljiti.</p>
               <p>2.c člen pravi, da bodo storitve, ki so zagotovljene v javnem interesu in jih ne
               plačuje uporabnik, finančno zagotovljene iz proračuna države ali lokalnih skupnosti.
               Kar seveda govori o tem, da je v prihodnosti mogoče pričakovati finančne posledice
               tega zakona. Dejansko pa se postavlja vprašanje zaradi tega, kakšna je višina teh
               potrebnih sredstev, seveda če želimo, da bi medmestni in medkrajevni potniškipromet v
               Sloveniji nekako zaživel in bi se povečalo število potnikov na železnici.</p>
               <p>Ob tem velja opozoriti tudi na eno mnenje naše službe za zakonodajo državnega zbora
               k zakonu o privatizaciji Slovenskih železnic, ki pravi, da bi bilo za nekatera
               vprašanja, ki jih obravnava sicer zakon o privatizaciji in reorganizaciji Slovenskih
               železnic, bilo treba reševati v tem zakonu. In seveda glede na situacijo, kakršna je,
               in stanje obravnave, bi bilo treba tudi proučiti, ali ne bi nekaterih mnenj našega
               bivšega sekretariata oziroma službe ob tem upoštevali.</p>
               <p>V poslanski skupini Liberalne demokracije Slovenije ob podpori za nadaljnjo
               obravnavo tega zakona pričakujemo, da bomo v nadaljevanju dobili tudi odgovore na
               kompleksna vprašanja o slovenski prometni politiki; skupno s cestami, z zračnim,
               morskim in rečnim promet, o razvojni strategiji slovenskega železniškega
               gospodarstva, o potrebnih proračunskih sredstvih državnega proračuna in proračuna
               lokalnih skupnosti za zagotavljanje medkrajevnega in medmestnega potniške prometa, če
               je cilj, da se število prevoženih potnikov poveča, pa tudi na druga vprašanja,
               izrečena v današnji razpravi. Hvala lepa.</p>
            </sp>
            <sp xml:id="SDZ3-Redna-18-2002-09-25.sp9">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima gospod Jurij Malovrh, Slovenska ljudska stranka. Prosim.</p>
            </sp>
            <sp xml:id="SDZ3-Redna-18-2002-09-25.sp10">

               <speaker>JURIJ MALOVRH:</speaker>

               <p>Hvala lepa za besedo. Spoštovani gospod podpredsednik, predstavniki vlade,
               ministrstva! Slovenska ljudska stranka ocenjuje, da je zakon o spremembah in
               dopolnitvah zakona o železniškem prometu dober zakon. Škoda je, ker je njegov
               dvojček, predlog zakona o preoblikovanju in privatizaciji javnega podjetja Slovenskih
               železnic d.d., ki je bil predviden na tej seji kot 16. točka, da se zbirajo podpisi
               za referendum in da ga na tej seji, žal, ne bo. Kajti, Republika Slovenija se je že
               po osamosvojitvi odločila za tržno gospodarstvo in za vključevanje v Evropsko unijo.
               V tej povezavi je nujno treba spremeniti tudi posamezna tradicionalna razmišljanja na
               področju prometa, še posebej na področju železniškega prometa; glede na to, da sem
               sam preživel četrt stoletja na železnici, velja tudi zame.</p>
               <p>Prav ta tradicionalna razmišljanja so tudi poglaviten razlog sedanjega gospodarskega
               položaja v Slovenskih železnicah in pa urejenost železniškega prometa na sploh, kajti
               vseskozi je veljalo, da so železnice državne železnice. Za uspešno vključevanje v
               Evropsko unijo, kar bo pogojevalo tudi zadovoljstvo državljank in državljanov
               Slovenije, je torej prioritetnega pomena zagotoviti: in sicer, prvič, maksimalno
               mobilnost prebivalstva - o tem je bilo že precej rečenega - za medmestni, primestni
               promet in pa za prevoz šolarjev in delavcev, potem najučinkovitejše možno izvajanje
               storitev tovornega prometa in pa maksimalno možno izkoriščenost javne železniške
               infrastrukture.</p>
               <p>Osnovni cilj je zagotoviti najučinkovitejšo porabo že tako omejenih sredstev
               davkoplačevalcev v ta namen ter z omogočenim angažiranjem drugih razpoložljivih
               sredstev za vzdrževanje in razvoj železniške infrastrukture v Republiki Sloveniji. Na
               teh osnovah je treba razmišljati o vzpostavljanju železniškegaprometnega sistema, s
               katerim bo mogoča tudi v času naše vključitve v Evropsko unijo največja možna stopnja
               zaposlenosti državljanov Republike Slovenije.</p>
               <p>Ob vstopu v Evropsko unijo bo Republika Slovenija morala ponuditi železniško
               infrastrukturo tudi drugim zainteresiranim prevoznikom pod enakimi pogoji kot
               domačemu prevozniku. Za tisti trenutek, ko bo domači prevoznik izpostavljen tudi tuji
               neizogibni konkurenci - bodimo odkriti, predvsem v segmentu najbolj iskanih in torej
               najuspešnejših storitev, to je tovorni promet - moramo v Sloveniji zagotoviti
               ustrezno prestrukturiranje domačega prevoznika, kar je tematika zakona o
               preoblikovanju Slovenskih železnic, ter ustrezno institucionalno nadgradnjo, kar je
               tematika tega zakona.</p>
               <p>Z zakonom o spremembah in dopolnitvah zakona o železniškem prometu se predlaga
               takšna institucionalna nadgradnja, ki bi v prvi vrsti zagotavljala zagotavljanje
               kvalitetnih storitev javnega interesa na področju vzdrževanja železniške
               infrastrukture, vodenje prometa in železniških, potniških in tovornih transportnih
               storitev, opredeljenih kot storitev javnega interesa.</p>
               <p>Drugo, kot predpisovanje in nadzor nad izvajanjem železniških storitev različnih
               prevoznikov v smislu enotne tehnologije prometa in skladnosti tehničnih značilnosti,
               mobilnih sredstev različnih prevoznikov in značilnosti javne železniške
               infrastrukture v Republiki Sloveniji, enakopravne ekonomske pogoje v uporabi javne
               železniške infrastrukture skozi pravilno in pravično uporabnino.</p>
               <p>Predlog zakona o spremembah in dopolnitvah zakona o železniškem prometu določa
               spremembe in dopolnitve veljavnega zakona, kot so pogojene s spremembami pravnega
               reda Evropske unije, ki se nanaša na razvoj železnic v državah članic Evropske unije,
               na izdajanje licenc izvajalcem železniških storitev, na dodeljevanje vlakovnih poti,
               na določanje uporabnine za železniško infrastrukturo in na izdajanje varnostnih
               spričeval.</p>
               <p>Spremembe in dopolnitve so povezane tudi s preoblikovanjem javnega podjetja
               Slovenskih železnic, delniška družba, v koncernski sistem, ki ga tvori vladajoča
               družba s hčerinskimi družbami, o čemer govori zakon, ki ga je predlagatelj že
               predložil temu državnemu zboru v obravnavo.</p>
               <p>Veljavni zakon je treba spremeniti in dopolniti zaradi porazdelitve pristojnosti v
               železniškem prometnem sistemu države in zaradi, kot je že omenjeno, preoblikovanja
               javnega podjetja Slovenskih železnic, delniška družba. Železniški prometni sistem
               sestavljajo organi izvršne oblasti, ki v tem sistemu opravljajo naloge, ki jim jih
               določajo zakoni, in izvajajo lastniška upravičenja, tukaj je naslov vlada, iz naslova
               lastništva, potem železniške infrastrukture in gospodarskih družb, osebe javnega
               prava, ki opravljajo naloge iz naslova javnih pooblastil, ki jih je nanje prenesel
               zakon in za katerega ga skladnoz zakonom pooblasti vlada in gospodarske družbe, ki
               sestavljajo koncernski sistem, ter druge gospodarske družbe, ki opravljajo prevozne
               in druge storitve v železniškem prometu.</p>
               <p>Učinkovit železniški prometni sistem, kjer je jasna razdelitev nalog in jasna
               razmejitev pristojnosti med vsemi osebami, ki v njem sodelujejo, kar je eden od
               razlogov za sprejem zadevnega zakona. In prav v tem sklopu je treba najprej ustrezno
               opredeliti posamezne akterje v železniškem sistemu Republike Slovenije. Tako je
               dopolnjenaopredelitev prevoznika, upravljavca železniške infrastrukture, izravnalnega
               organa, program omrežja in voznega reda. Te opredelitve pomenijo uskladitev z
               direktivami Evropske unije z navedenega področja. Direktiva izrecno opredeljuje
               naloge oziroma vsebino posameznega pojma, zato je v predlogu povzeto besedilo
               direktiv. In recimo, amandmaji direktive 440. zahtevajo jasnejšo računovodsko
               razmejitev med upravljanjem železniške infrastrukture in prevoznikov, neodvisnost
               upravljavcev železniške strukture, določitev čezevropskega železniškega omrežja za
               tovorni promet, potem direktiva 18. razširja pravico na pridobitev licenc za
               izvajanje železniških prevoznih storitev, potem prevoznike v potniškem prometu in pa
               direktiva 14. določa železniško infrastrukturo, kivključuje celotno železniško
               omrežje v upravljanje upravljavcev železniške infrastrukture seveda, z majhnimi
               izjemami.</p>
               <p>Ob tem opozarjamo, da direktive Evropske unije izrecno določajo aktivnosti, ki jih
               upravljavec železniške infrastrukture, ki je v kakršnikoli odvisnosti od prevoznika,
               ne sme opravljati. Te naloge so: izdajanja licenc prevoznikom, dodeljevanje vlakovnih
               poti, določanje uporabnine in izvajanje varnostnih spričeval prevoznikom. Vse
               navedeno jasno opredeljuje pogoje nadaljnje liberalizacije železniškega prometa. V
               tem kontekstu je nujno upoštevati tudi nacionalno zakonodajo, ki določa, da je javna
               železniška infrastruktura državna last, iz česar izhajajo določene upravljavske
               pravice do te infrastrukture.</p>
               <p>Podrobna strokovna razčlenitev nalog pomeni ob sorazmerno lahko razumljivem postopku
               dodeljevanja licenc in varnostnih spričeval, za kar je treba dogovoriti in uskladiti
               z ostalimi državami Evropske unije samo formalnopravni izkaz in postopek. Pred tem je
               treba opozoriti, da licenca, pridobljena v eni izmed držav članic, velja v vseh
               državah članicah Evropske unije. Za oddajo vlakovne poti je treba najprej izdelati
               program omrežja, ki predstavlja detajlno sliko javne železniške infrastrukture z
               vidika njene zmogljivosti in pogojev uporabe. Naosnovi pripravljenega in objavljenega
               programa omrežja posamezni prevozniki, domači in tuji, na osnovi svojih analiz, s
               svojimi predlogi voznih redov konkurirajo za posamezno vlakovno pot. Glede na
               dejstvo, da dodeljevanje vlakovnih poti ne sme biti v nobeni odvisnosti s
               prevoznikom, je razumljivo, da tudi sam program omrežja in izdelava usklajenega
               voznega reda vseh prevoznikov ne sme biti v povezavi s prevoznikom, saj v nasprotnem
               primeru obstaja dvom v neodvisne odločitve.</p>
               <p>Če povzamemo to, pomeni, da predlagani upravljavec železniške infrastrukture v
               Republiki Sloveniji ni sprejemljiv v holdingu Slovenskih železnic. Ob navedenih
               nalogah je v Republiki Sloveniji naloga upravljavca predvsem zagotavljanje javnega
               interesa v smislu zagotavljanja kvalitetne javne železniške infrastrukture v državni
               lasti. Ob njeni kvaliteti mora skrbeti tudi za njeno maksimalno izkoriščenost.
               Upoštevaje dodana dejstva, vzpostavljam tudi z novim zakonom o državni upravi in
               zakonom o javnih agencijah, se s tem zakonom predlaga ustanovitev javne agencije
               upravljavca javne železniške infrastrukture, ki ji je ob vseh navedenih nalogah
               dodatno s poroštvom države, v skladu s finančnim načrtom omogočeno zadolževanje za
               financiranje vzdrževanja in razvoja javne železniške infrastrukture. Ob tem se
               agencija lahko tudi na osnovi lastnega premoženja dodatno zadolžuje za vzdrževanje in
               razvoj železniške infrastrukture. Glede na nujno zagotavljanje enakopravnih pogojev
               pristopa vsem prevoznikom, se predlaga, da železniške postaje in nepremičnine, za
               katere so Slovenske železnice ugotovile, da jih ne potrebujejo, preidejo v lastništvo
               agencije.</p>
               <p>Drugi razlog je v prilagoditvi določb o prostem pristopu k novi ureditvi, ki je
               uveljavljena v pravnem redu Evropske unije. Pri tem je posebej poudarjena potreba po
               zagotovitvi čezevropskega železniškega tovornega omrežja, ki mora biti različnim
               prevoznikom, imetnikom licence, na razpolago najkasneje v letu 2004.</p>
               <p>Določbe direktive 440, ki so veljave pred uveljavitvijo amandmajev, so bile bolj
               omejevalne. Prost pristop do železniške infrastrukture je omogočen le prevoznikom, ki
               opravljajo storitve mednarodnega kombiniranega prevoza in določene storitve
               mednarodnega železniškega tovornega prevoza. Enake omejitve vsebuje veljavni zakon,
               zato ga je treba v tem delu spremeniti.</p>
               <p>Predlog sprememb in dopolnitev zakona pa vsebuje varovalko, da prost pristop na
               slovensko železniško omrežje velja po sprejemu Slovenije v polnopravno članstvo
               Evropske unije oziroma do datuma, ki ga določijo predpisi evropskega pravnega reda.</p>
               <p>Tretji razlog za spreminjanje in dopolnjevanje veljavnega zakona o železniškem
               prometu je določnejša opredelitev javnih dobrin, ki jih mora v povezavi s prej
               navedenimi spremembami zagotavljati država.</p>
               <p>V smislu zagotavljanja javnega interesa, kar je prioritetno največja možna stopnja
               mobilnosti prebivalstva, in zadovoljevanje nacionalnega gospodarstva ob maksimalni
               varnosti prometa, z zakonom o železniškem prometu uvajamo s tem zakonom instrument
               koncesije in koncesijskega akta, ki ga v imenu države s prevoznikom sklepa agencija
               za tiste storitve, ki jih država ugotovi na področju vzdrževanja železniške
               infrastrukture, vodenje prometa po njej ter upravljanje železniškega potniškega in
               tovornega prometa.</p>
               <p>Koncesijska pogodba, ki jo pristojna pogodbena stranka sklene z izvajalcem, se prvič
               sklene z gospodarskimi družbami, pravnimi nasledniki javnega podjetja Slovenskih
               železnic, ki opravljajo to dejavnost. Pogodba se sklene za dobo 7 let. S pogodbo se
               določijo kvaliteta storitev, obseg storitev, ki jih naročniku zagotavlja izvajalec,
               plačilo za izvajalčevo delo in pogoji, pod katerimi je mogoče dopolnjevati oziroma
               spreminjati pogodbo. S tem je določneje opredeljen obseg in vsebina storitev, s
               katerimi se v javnem interesu zagotavljajo javne dobrine. Hkrati je tudi zaradi
               javnega interesa določeno, da se pogodbe o zagotavljanju teh javnih dobrin prvič
               sklenejo s pravnimi nasledniki javnega podjetja Slovenskih železnic. S tem je
               gospodarskim družbam zagotovljena določena zaščita pred drugimi ponudniki teh
               storitev, ki bi se lahko pojavili na slovenskem trgu.</p>
               <p>Javni interes s takšno določbo zakona je v tem, da zakon tako določi, da bodo delo
               opravljali tisti, ki to delo na slovenskem ozemlju opravljajo sedaj, in da bo
               delavcem, ki delajo v tej dejavnosti, zagotovljeno delo.</p>
               <p>V okviru poslovne sanacije se bodo morale te gospodarske družbe usposobiti za nastop
               na prostem trgu, na katerem bodo uspešno konkurirale za delo, ki ga od njih pričakuje
               država, ki mora zagotavljati javne dobrine. Javni interes takšne določbe zakona je v
               tem, da konkurenca znižuje cene, in s tem stroške državnega proračuna, za doseganje
               cilja zagotavljanja javnih dobrin, ki jih mora zagotavljati država v železniškem
               prometu.</p>
               <p>S tem je ustreženo tudi določbam pravnega reda Evropske unije, ki na področju
               opravljanja javnih služb zahteva demonopolizacijo, zagotavljanje dobrin, ki se
               zagotavljajo z javnimi službami na prostem trgu storitev, in liberalizacijo na
               področju opravljanja javnih služb.</p>
               <p>To so trije temeljni razlogi za sprejem zadevnega zakona, podrobneje pa so posamezne
               rešitve obrazložene tako v uvodu kot v obrazložitvah določb tega zakona.</p>
               <p>Če torej želimo urediti področje železniškega prometa v Republiki Sloveniji v
               zadovoljstvo prebivalcev Republike Slovenije, kot uporabnikom železniških potniških
               storitev na eni strani in davkoplačevalcem na drugi strani; v zadovoljstvo
               slovenskega gospodarstva kot uporabnika železniških tovornih transportnih storitev;
               potem v zadovoljstvo zaposlenih v slovenskem železniškem prometnem sistemu in to vse
               z namenom zagotavljanja ekonomskega, okoljskega in socialno trajnostnega razvoja
               železniškega prometnega sistema kot tudi družbe kot celote.</p>
               <p>Tudi za obdobje po vključitvi v Evropsko unijo smo prepričani, da je ta zakon o
               spremembah in dopolnitvah zakona o železniškem prometu še kako smiseln in potreben,
               zato ga Slovenska ljudska stranka podpira. Hvala lepa.</p>
            </sp>
            <sp xml:id="SDZ3-Redna-18-2002-09-25.sp11">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima gospod Sašo Peče, Slovenska nacionalna stranka. Prosim.</p>
            </sp>
            <sp xml:id="SDZ3-Redna-18-2002-09-25.sp12">

               <speaker>SAŠO PEČE:</speaker>

               <p>Spoštovani prisotni. Res je, kar pravijo, da imajo vsake oči svojega malerja, in res
               je, da ljudje vidimo stvari skozi različne vidike. Eni jih upoštevamo več, drugi jih
               upoštevate manj. Pri enih je pomembno samo to, da predlagatelj zakona, kljub nazivu
               celotnevlade, prihaja iz ene opcije in potem je zakon že dober.</p>
               <p>V Slovenski nacionalni stranki trdimo obratno. Trdimo, da predlog zakona, ki je pred
               nami, prikazuje dejstvo, da ta država, ta vlada, nima pogleda, kaj se bo odvijalo s
               slovenskimi železnicami v prihodnje. Da bi jih rada čim prej sprivatizirala in da bi
               rada na naš železniški trg spustila tujce, predvsem Nemce in Avstrijce. In da bi si
               ob tem, v zameno za božji javni mir, rada zakrila hrbet s takim zakonom, kot je
               to.</p>
               <p>Namesto da bi se ta država soočila z največjim problemom, ki se odvija v okviru
               organizacije, naj si bo Slovenskih železnic, in sicer okoli statusnega vprašanja, ki
               omogoča ugotovitev krivde, odgovornosti in pa tudi financiranja. V tej državi pač ne
               bomo mogli govoriti, da določeno podjetje lahko dobro posluje v Evropi, če se bomo
               srečali s popolnoma nasprotujočimi si pravnimi statusi, kot je javno podjetje d.d. Ta
               struktura se kaže tako na lokalnem nivoju kot na državnem nivoju. In državni zbor ni
               bil enkrat pripravljen spregovoriti otej dilemi. Kot vemo, delniške družbe oblikuje
               zakon o gospodarskih družbah in spada med kapitalske družbe. Z drugimi besedami,
               njihov moto ustvarjanje kapitala, zato se delničarji odločajo vlagati svoje lastniške
               papirje v ta podjetja, v zameno za ustvarjanje kapitala.</p>
               <p>Po drugi strani pa govorimo o javnem podjetju, za katere velja zakon o gospodarskih
               javnih službah in kjer je osnovni namen delovanja zagotavljanje javnega interesa. In
               zagotavljanje javnega interesa nikakor ni ustvarjanje profita na podlagi izračuna
               vhodnih stroškov in odhodkov, tako da se dobi ceno. In dokler bomo v tej naši ljubi
               državi imeli ta način spremljanja in pa organiziranja dela, recimo, gospodarskih
               subjektov na trgu tako v lasti države kot v lasti lokalne skupnosti, ne bomo prišli
               nikamor, ampak se bomo vedno sukali okoli svoje osi in imeli občutek, da pa če danes
               sprejmemo zakon, smo pa nekaj naredili, samo zaradi tega, da sprejmemo zakon. Toda
               seveda, to je stvar, ki bi jo morala v proceduro pripeljati vlada Republike Slovenije
               na malo resnejši način, kot to, o čemer govorimo danes.</p>
               <p>Vsi vemo, kaj se je poskušalo in kaj je tudi uspelo vladni koaliciji v tem državnem
               zboru na predlog vlade narediti ob sprejemanju dnevnega reda v povezavi s
               privatizacijo Slovenskih železnic: po kakšnem postopku, koga spustiti in na katero
               področje. V Slovenski nacionalni stranki pravimo: popolni nesmisel je danes sprejeti
               ta zakon, ki bo s seboj nosil tri elemente. Prvič je to, da si bomo vsi skupaj oprali
               roke in rekli: »Tako, zdaj imamo pa novo organizacijsko obliko.« V resnici pa to samo
               preimenujemo: ne bo več X, ampak bo Y. In naj bo v prepričanju oziroma v zmotnem
               prepričanju je tisti, ki bo skozi to preimenovanje dobil tudi nova pooblastila. Ne,
               samo govor bo o drugačnem financiranju in v umivanju rok.</p>
               <p>Po drugi strani, vsi govorniki pred mano ste, ne vem, izpustili ali pa namerno
               pregledali, mislim, da enega najpomembnejših delov tega zakona, saj če smo v pravni
               državi, kar tako radi govorimo - in ta dikcija se nahaja na strani 11 Poročevalca pod
               poglavjem Cilji in predlagane rešitve. Cilji in predlagane rešitve, ki nam njih v
               proceduro pošilja generalni sekretar - on je podpisan pod zakon, tako kot po vsak
               zakon - in v katerem govori, da je eden izmed ciljev tega zakona zmanjševanje
               zaposlenih. Lepo vas prosim! V Slovenski nacionalni stranki na to že zaradi tega ne
               moremo pristati. In če se lahko delno pogovarjamo o preoblikovanju in pa o drugačni
               strukturi zaposlenih v državni upravi, tega ne moremo prevaliti na pleča tistih, ki s
               to državo nimajo ničesar, ampak direktno le izvajajo direktna navodila, in sicer so
               to zaposleni v Slovenskih železnicah.</p>
               <p>In zakaj to delamo? Dolgoročen pogled, ki ga je vlada sicer mislila spraviti v tem
               mestu skozi, je enostavno privatizacija. Seveda, ceneje prodati in spustiti na naš
               trg Avstrijce in pa Nemce. To bodo prihodnji lastniki tistega dela Slovenskih
               železnic - tovornega, ki bo seveda edini konkurenčen. In če je to osnovni moto
               slovenske vlade, kar se je na koncu izkazalo že v drugih privatizacijah, potem se je
               smiselno vprašati tudi to, kar je predstavnik oziroma minister na začetku dejal:
               »priprava na evrotrg«. Torej vemo, kaj bo priprava na evrotrg: izpustiti vse iz rok,
               zmanjšati slovenske zaposlene in vse, kar je konkurenčno oziroma bi znalo biti
               konkurenčno, dati tujcem.</p>
               <p>Slovenska nacionalna stranka, seveda, pri tem poslu ne bo sodelovala. Hvala.</p>
            </sp>
            <sp xml:id="SDZ3-Redna-18-2002-09-25.sp13">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima gospod Alojz Sok, Nova Slovenija. Prosim.</p>
            </sp>
            <sp xml:id="SDZ3-Redna-18-2002-09-25.sp14">

               <speaker>ALOJZ SOK:</speaker>

               <p>Gospod predsedujoči, spoštovane kolegice poslanke in poslanci! Dejansko stanje v
               Slovenskih železnicah, kar smo lahko slišali v dokaj dolgi razpravi na samem odboru
               za infrastrukturo, je na kratko rečeno slabo.</p>
               <p>Slovenske železnice imajo, tako kot so povedali predstavniki uprave in sindikata, v
               tem trenutku za 65 milijard dolgoročnih in kratkoročnih obveznosti, od tega 51
               milijard odpade na dolgove v tem trenutku, in pa bilo je tudi rečeno, da je v teh 51
               milijardah slovenskih tolarjev kar 38 milijard zaradi nabave hitrih, tako imenovanih
               pendolino vlakov. Na vse te zadeve na odboru ni bilo pravih odgovorov. Ni bilo
               predvsem odgovora v tem smislu, kakšna je pravzaprav predvidena poslovna in kadrovska
               sanacija tega sistema, ki se, tako kot je govoril govornik pred mano, pripravlja na
               reorganizacijo, ki se z drugimi besedami imenuje privatizacija.</p>
               <p>Osebno in tudi v poslanski skupini Nove Slovenije smo prepričani, da zadolževanja in
               izgub praktično ne rešuje nobena evropska direktiva, tega seveda ni tam zapisano, to
               je zapisano v naših zakonih in je odvisno od tega, kar bo sprejela slovenska vlada
               oziroma kar bo sprejel slovenski parlament.</p>
               <p>V naši poslanski skupini mislimo, da zadolževanje na takšen način, brez nekega
               pravega sanacijskega programa, ki bo dejansko nakazal tudi dolgoročne možnosti in
               povedal, kako je možno rešiti Slovenske železnice pred nadaljnjimi izgubami, da
               takšno zadolževanje nima nobenega smisla.</p>
               <p>In to, kar je noviteta tega zakona, o katerem sedaj govorimo, je v bistvu to, da v
               prehodnih določbah daje agenciji, ki bo enostavno nastala tako, da se bo zdajšnja
               direkcija preimenovala v agencijo, da tej direkciji daje možnost, da potem brez
               sklepa državnega zbora najema prepotrebna sredstva. Za letos smo v parlamentu že
               sprejeli sklep, gre za 8,2 milijarde tolarjev. Enako bi se ta agencija lahko
               zadolžila v letu 2003, s tem da bo teh malo več kot 8 milijard slovenskih tolarjev
               pomenilo potem pri vračanju 13 milijard. In tako bo seveda skupni slovenski dolg, ki
               je že tako zelo velik, naraščal, še zlasti če bomo v parlamentu skozi različne zakone
               pooblaščali enkrat direkcijo, enkrat uprave, enkrat, ne vem, agencije za to, da bodo
               lahko najemale kredite. S tem seveda dobivamo netransparentno situacijo in pa
               nepreglednost.</p>
               <p>Zagotovo smo vsi, ki smo v tem parlamentu, za to, kar je govorila vlada oziroma
               gospod minister v uvodu, ko je rekel, da so direktive Evropske unije in smernice naše
               vlade kot gospodarja, ki razpolaga s tem premoženjem, ki ga imenujemo slovenske
               železnice, to, da dobimo železniški sistem, ki bo mobilen, ki bo racionalen, ki bo
               maksimalno varen in pa ki bo zahteval čim manj davkoplačevalskega denarja.</p>
               <p>Za to smo se v opozicijski stranki Nove Slovenije tudi trudili in smo želeli, da se
               ta zakon skupaj z zakonom, ki govori o reorganizaciji slovenskih železnic. Torej, z
               zakonom, ki govori o preoblikovanju slovenskih železnic, da se ta zakon ne sprejema
               po nujnem postopku, ampak da se počaka in da se na podlagi neke splošne razprave,
               ugotovi trenutno dejansko stanje.</p>
               <p>Vendar za to ni bilo želje. Imel sem občutek, da so poslanci vladajoče koalicije kot
               buldožer preglasovali vse te predloge in opozicije in sindikatov. In sedaj ste se, če
               sem pravilno seznanjen iz medijev, znašli v situaciji, ko sindikati s podpisi, ki so
               jih predložili predsedniku državnega zbora, z zahtevo o tem, da se začne zbirati
               podpise za predhodni zakonodajni referendum, da so pravzaprav ta drugi zakon o
               preoblikovanju, ki ste ga želeli sprejeti po nujnem postopku, blokirali.</p>
               <p>Ne vem, ali je bila celo takšna želja predlagateljev, da se to zgodi. Kajti stanje
               za Slovenske železnice - vsako minuto ustvarijo za en milijon tolarjev izgube, -
               takšno stanje je nevzdržno. Torej, takšno stanje ne more trajati in s Slovenskimi
               železnicami je nujno treba nekaj storiti.</p>
               <p>Torej tisto, kar smo mi ob vsem tem zahtevali, je, da nam vlada predloži program
               sanacije, da nam vlada predloži analizo, zakaj je do takšnega stanja prišlo, da nam
               vlada predloži svoj program, kako bo spremenila slovensko transportno politiko, kaj
               namerava narediti v tej smeri, da se bo transportni promet na železnici povečal, kaj
               namerava storiti v tej smeri, da se bo povečalo število potnikov, da se bo začelo
               drugače gospodariti s številnimi železniškimi objekti - ne vem, s postajnimi
               poslopji, z vsemi zemljišči, z vsem kar železnica premore v svoji infrastrukturi,
               telekomunikacije in kar je še drugih zadev.</p>
               <p>Torej od vsega tega nismo dobili ničesar. Na mizo se pač daje neka želja o tem, da
               se hitro skozi zakon reši slabo finančno stanje Slovenskih železnic. Jaz nisem
               železničar, na te zadeve se ne spoznam in ne razumem, ampak siguren pa sem, da en
               zakon, zapisan v 20 členih, kot zakon ne more rešiti tega stanja. V to sem pa
               prepričan.</p>
               <p>Torej tu je treba spremeniti celovito transportno politiko, ki je v tem trenutku v
               dobršni meri naravnana na cestni promet, verjetno zaradi naftnih lobijev ali še koga
               v tej državi. Ko smo v tem parlamentu obravnavali zakon o transportu, smo lahko s
               strani sindikatov avtoprevoznikov slišali, da v Sloveniji primanjkuje oprtnih vlakov,
               s katerimi bi lahko železnica vršila transportni promet, kamionski prevoz med luko in
               madžarsko mejo. Takšno stanje je nerazumljivo in zagotovo je za takšno stanuje vlada
               soodgovorna.</p>
               <p>Prevažamo po cestah številne stvari, številni promet, ki bi se lahko ekonomično,
               racionalno in predvsem v smeri varnosti odvijal po železnici. Samo na en primer naj
               opomnim, ko je bila dejansko cela zahodna Evropa ali večji del držav članic Evropske
               unije zaprt za prevoz živali zaradi pojava slinavke in parkljevke, smo pri nas mirno
               dovoljevali in po cestah prevažali še naprej živino iz Madžarske, čeprav bi bilo že
               takrat smiselno, da bi to preusmerili na železniški promet, ki je veliko bolj varen
               in ga je tudi lažje nadzorovati kot pa cestni promet.</p>
               <p>Torej, po našem mnenju v prehodne določbe zadolževanje s strani nekakšne agencije,
               katera funkcija je tudi po mnenju zakonodajnega sekretariata, našega sekretariata,
               nedodelana in je pomanjkljivo obdelana, ne sodi. Prav tako smo skeptični glede tega,
               da bi lokalne skupnosti sofinancirale železniški promet. Sploh si tega ne moremo
               predstavljati, kako naj bi lokalne skupnosti, ki jim že tako ali tako država skopo
               odmerja finančna sredstva, to počele. In mnenja smo seveda, da bo v tej situaciji
               prišel do veljave 5. člen tega, predlaganega zakona in da bo na podlagi tega 5. člena
               prišlo do neenakovrednega obravnavanja naših državljanov, kajti določeni vlaki bodo
               zaradi neracionalnosti in pa zaradi tega, ker država ne bo želela subvencionirati teh
               prevozov, enostavno morali prenehati voziti, kajti občine teh sredstev nimajo in tako
               bo še dodatno prizadeto slovensko podeželje, ki je že tako ali tako, skozi številne
               druge zakone vedno znova na udaru.</p>
               <p>Mi v tem trenutku takšnega koncepta zakona ne moremo podpreti, bi pa seveda od vlade
               pričakovali, da nam odgovori na tisto, kar sem izpostavili, če še enkrat povem:
               kakšen je načrt poslovne sanacije slovenskega železniškega sistema, kakšen načrt
               imate s kadrovsko sanacijo, ki jo tudi omenjate v zakonu o privatizaciji. Hvala
               lepa.</p>
            </sp>
            <sp xml:id="SDZ3-Redna-18-2002-09-25.sp15">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Sledi razprava poslank in poslancev. Besedo ima gospod Bogomir Zamernik,
               SDS. Prosim.</p>
            </sp>
            <sp xml:id="SDZ3-Redna-18-2002-09-25.sp16">

               <speaker>BOGOMIR (MIRKO) ZAMERNIK:</speaker>

               <p>Hvala lepa, gospod podpredsednik. Ne bi kratil dragocenih minut s ponavljanjem tega,
               kar je bilo že rečeno pri predgovorcih in z določenimi stvarmi se, seveda, absolutno
               strinjam. Mogoče samo popravek. Železnica ne ustvari vsako minuto 1 milijona tolarjev
               izgube, kot sem zasledil. To ustvari vsako uro. Vendar, tudi to je podatek, ki je
               zaskrbljujoč sam po sebi.</p>
               <p>Dotaknil bi se samo določbe 5. člena, ki v tretjem odstavku določa, da bi v primeru
               zahtev prebivalcev določenega območja po večji ponudbi prevoza, ki je zagotovljen s
               službo iz prejšnjega odstavka, jo lahko v skladu s svojimi potrebami in možnostmi
               zagotavlja tudi lokalna skupnost kot izbirna gospodarsko javna služba. To je
               eleganten način prenosa odgovornosti ponovno na lokalne skupnosti. Spomnimo se,
               koliko takih obveznosti smo že prenesli z države na lokalno skupnost. Hkrati pa
               seveda nismo prenesli tudi virov, ki bi to omogočili. Spomnimo se, mislim, da je bilo
               letos, ko so se vršilenekatere racionalizacije železniških prog in so se ljudje
               obračali na nas - v vednost ste dobivali vsi poslanci po vrsti -, da naj se vendar,
               za božjo voljo, ti prevozi ne ukinjajo. Mislim, da so bili primeri na Primorskem, iz
               Velenja v Celje, pa še kje. Sedaj boste s to določbo elegantno te ljudi napotili na
               občine in boste rekli: poglejte, saj občine imajo to možnost, seveda virov jim pa s
               tem ne da.</p>
               <p>Zato predlagam predlagateljem, da to določbo proučijo in s prenosom te pristojnosti
               oziroma te naloge prenesete tudi vire, s katerimi boste to omogočili.</p>
               <p>Sedaj pa, ker je še nekaj časa, pa ker je gospod Kelemina bil prej malce krajši, kot
               je želel biti, bi prosil, da se da besedo tudi njemu.</p>
            </sp>
            <sp xml:id="SDZ3-Redna-18-2002-09-25.sp17">

               <speaker>PODPREDSEDNIK DR. MIHA BREJC:</speaker>

               <p>No, to izjemo bom naredil zato, ker je poslovnik nov in ker številni poslanci očitno
               niste seznanjeni dovolj dobro s tem, kako se ta čas računa. Zato bom, čeprav je bilo
               to že povedano, povedal še enkrat. Namreč, vsaka stranka prijavi število minut in v
               okviru teh minut teče uvodna obrazložitev oziroma predstavitev poslanske skupine,
               tisto, kar potem še ostane, porabijo tisti člani stranke, ki so se prijavili k
               razpravi.</p>
               <p>Gospod Kelemina mi je, ko je šel h govornici, pokazal oziroma postavil vprašanje,
               tako, bolj z roko, če gre za pet minut, potem se je pa obrnil in mu nisem mogel
               povedati, da ima Socialdemokratska stranka pri tej točki petnajst minut, in je seveda
               on potem govoril pet minut in je zato gospodu Zamerniku ostalo deset minut.</p>
               <p>To je samo v obrazložitev, zakaj bi zdaj to dopustil, in dajem torej za preostali
               čas gospodu Kelemini besedo.</p>
            </sp>
            <sp xml:id="SDZ3-Redna-18-2002-09-25.sp18">

               <speaker>BRANKO KELEMINA:</speaker>

               <p>Hvala lepa. Spoštovani podpredsednik, bomo drugič bolj učinkoviti.</p>
               <p>Samo dodatno bi še zdaj poskušal vlado vprašati oziroma bi ji dal sugestijo, da bi
               mogoče resnično razmislila o tem, da bi v nekem dokumentu, ki ga bo poslala v državni
               zbor, ali pa v nekem drugem dokumentu - ne vem, v katerem dokumentu - določila
               minimalen obseg prometa v Sloveniji, ki bo določen oziroma ki bo opredeljen kot
               potniški promet v javnem interesu. Kajti, ne morem si predstavljati, da bi resnično
               lokalne skupnosti zdaj neke proge, za katere bi bile zainteresirane oziroma tako, kot
               piše v 7. členu, recimo, tega zakona, da če slučajno upravljavec ne bo hotel, ne bo
               želel - "noče", piše celo, mislim,da je celo uporabljena beseda "noče", opravljati
               tega, noče opravljati ali ne zmore zagotoviti neke linije -, da bo potem pač to lahko
               naredila lokalna skupnost. Sam trdim oziroma bi želel, da bi vsaj nek minimalen obseg
               tega potniškega prometa, ki je v javnem interesu, bil določen z nekim predpisom. Če
               je to možno, potem pa vse ostale, naknadne stvari, kjer bi si lokalne skupnosti
               mogoče želele, da bi bili dodatni prevozi ali kakorkoli, nimam nič proti, čeprav je
               pa treba na podlagi tega seveda tudi spremeniti zakon in občinam zagotoviti ta
               dodatna sredstva. To je prav gotovo potrebno rešiti. Enako bi pač izdal kritiko, kot
               sem že povedal prej, na obstoječo oblast, ki ni v tem obdobju storila vsega, kar bi
               bilo potrebno, da bi Slovenske železnice bile učinkovite in pa tudi moderne in da bi
               danes bile ali pa vsaj v nekih prihodnjih letih, ko se bo odprl ta evropski trg,
               pripravljene enakopravno nastopiti z drugimi operaterji.</p>
               <p>Poglejte samo eno stvar, in to je prav gotovo stvar politike poslovodstva, ki je
               nekoordinirano delalo. Dobili smo podatek, če to drži, da imamo v Sloveniji trinajst
               vrst lokomotiv. Ali si predstavljate, kaj to pomeni, spoštovani poslanci? To je
               nemogoče. Ne bi nič rekel, če bi bili dve vrsti ali pa tri, ne pa trinajst vrst. Tega
               nobenadržava v Evropi nima in to so taki kiksi, ki so se zgodili v tej državni, od
               nabave določenih novih vlakov in tako naprej, ki seveda danes pa bremenijo Slovenske
               železnice. Brez sanacije celotnega projekta v bistvu ni mogoče pričakovati neke
               rentabilnosti Kako mislijo te dolgove odpisati ali jih v kapitalske deleže
               spremeniti, je vprašanje, te celovite prometne politike na področju Slovenskih
               železnic ni.</p>
               <p>Mi ne nasprotujemo temu, da se določeno število zaposlenih zmanjša v državni upravi,
               kot pravite, kar nam zdaj mogoče nekateri očitajo, čeprav smo socialdemokratska
               stranka, niti v sami železnici kot takšni. Prav gotovo je treba to racionalizirati,
               ampak treba je tudi istočasno postaviti program presežnih delavcev, prezaposlitev in
               tako naprej. Jaz sem trdno prepričan, da ste v agenciji, ki jo zdajle imate v
               Mariboru, v zadnjih letih, dveh letih zaposlili ogromno število ljudi in dajte te
               podatke na mizo, od kod ste jih vzeli, kje ste jih dobili. Vem, da se tudi na
               železnici novi zaposlujejo. Zakaj, če paso presežki? Zakaj se zaposlujejo novi
               ljudje, zakaj se ne prekvalificirajo? Teh programov sodobnih ni.</p>
               <p>Tudi nam niste dali podatkov oziroma premalo podatkov. Iz teh obrazložitev ni jasno,
               kako se bodo Slovenske železnice razvijale v skladu z neko evropsko prometno
               politiko. Kakšna bo realizacija teh finančnih obveznosti za nazaj oziroma kakšna je
               bila - ki so napisane, če se ne motim, v 34. členu starega zakona - kako je bilo vse
               to realizirano, kakšne obveznosti dejansko so, kakšni so odlogi, kam bo to padlo, kdo
               bo to vse moral plačati. Veliko, veliko stvari ni rešenih, recimo. Tudi ena zelo
               pomembna stvar, ko danes oblast ni sposobna napraviti nekega ekonomskega učinka kot
               lastnik v Slovenskih železnicah, če recimo dovoli, da Luka Koper, samo en primerbom
               povedal. Luka Koper vozi s 30-odstotnimi nižjimi cenami od drugih transportnih
               storitev, ki jih pač železnica obračunava. Luka Koper ustvarja seveda na ta način
               dobiček, to vemo, da ustvarja visoke dobičke, s katerimi bi potem lahko v končni fazi
               privatizirala določene dele železnice, tisto, kar je za njo zanimivo, in da bi lahko
               sama opravljala te transporte in tudi pobirala velike dobičke.</p>
               <p>Tukaj je cela vrsta nejasnosti in jaz upam, da boste v nadaljevanju te podatke dali
               in te programe dali. Če tega konsenza in teh podatkov ne bo in dogovora seveda na
               vseh nivojih, tudi s socialnimi partnerji, jaz mislim, da bo sprejemanje tudi tega
               zakona zelo oteženo. Hvala lepa.</p>
            </sp>
            <sp xml:id="SDZ3-Redna-18-2002-09-25.sp19">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima gospod Franc Lenko, DeSUS. Prosim.</p>
            </sp>
            <sp xml:id="SDZ3-Redna-18-2002-09-25.sp20">

               <speaker>FRANC LENKO:</speaker>

               <p>Hvala lepa, gospod podpredsednik. Ker so moji predhodniki že v glavnem osvetlili
               vsebino tega zakona, tako s pozitivne, kot z negativne strani, bo moje izvajanje
               sorazmeroma kratko in le bolj načelne narave.</p>
               <p>Osebno menim, da je predlog tega zakona dober, da je pravzaprav posegel v zahtevno
               materijo, ki je ni enostavno reševati in mislim, da moramo dati možnost vladi, da to
               zadevo reši. Prav gotovo pa bo ta predlog zakona treba na odboru za področje
               infrastrukture dograditi in vnesti še nekatere stvari, tako da se bo vsebinsko še
               izboljšal. Zlasti ga je treba podpreti tudi zaradi tega, ker se dopolnjuje z zakonom
               o oblikovanju in privatizaciji Slovenskih železnic in ga je v bistvu treba zdaj
               obravnavati kot dvojček, tako da bomo izboljšali in dobre stvari vnesli tako v enega
               kot v drugega.</p>
               <p>Ta zakon in pa tudi zakon o preoblikovanju Slovenskih železnic pravzaprav Slovenske
               železnice postavlja v tržni odnos, za katerega smo se seveda vsi skupaj odločili. S
               tem sprejemom tega zakona in pa zakona o preoblikovanju Slovenskih železnic se tudi
               prilagajamo zahtevam Evropske unije. Hvala lepa.</p>
            </sp>
            <sp xml:id="SDZ3-Redna-18-2002-09-25.sp21">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima gospod Zmago Jelinčič. <stage xml:id="SDZ3-Redna-18-2002-09-25.stage6">(Ga ni v dvorani.)</stage> Besedo ima gospod
               Sašo Peče. <stage xml:id="SDZ3-Redna-18-2002-09-25.stage7">(Ga tudi ni.)</stage> S tem smo izčrpali seznam poslank in poslancev, ki želijo
               razpravljati. Besedo dajem gospodu ministru. 5 minut.</p>
            </sp>
            <sp xml:id="SDZ3-Redna-18-2002-09-25.sp22">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Moram reči, da sem s pozornostjo
               poslušal vse razpravljavce, tako tiste, ki ste predstavljali mnenje posameznih
               poslanskih skupin, kot seveda posamezne poslance. Že uvodoma sem rekel da bomo to
               razpravo poskušali upoštevati pri nadaljnji razdelavi oziroma dodelavi kot je bilo
               nazadnje rečeno, v konstruktivnem sodelovanju z odborom za infrastrukturo in okolje,
               s katerim želimo seveda pripraviti zakona za drugo obravnavo, da bo takšen, kot od
               njega pričakujemo.</p>
               <p>Strinjam se seveda z razpravo, da bo težko v zelo kratkem času nadomestiti oziroma
               rešiti finančne obveznosti, ki bdijo ali pa lebdijo nad Slovenskimi železnicami.
               Moram se seveda strinjati, da je država bila nekako mačehovska do Slovenskih
               železnic, kar se tiče vlaganja, predvsem kar se tiče vlaganj v železniško
               infrastrukturo.</p>
               <p>Ravno tako se seveda strinjam, da moramo organizirati agencijo, predvideno agencijo
               za železniški promet takšno oziroma ji dodeliti takšne naloge in s strani seveda
               ministrstva in s strani Slovenskih železnic, torej naloge, ki so sedaj na teh dveh
               organih, in pa seveda tiste naloge, ki jih danes opravlja direkcija, da bo toseveda
               zagotavljalo najboljše delovanje železniškega sistema v celoti.</p>
               <p>Tako bomo preskrbeli tudi vse podatke, ki so bili danes omenjeni in zahtevani, tako
               kar se tiče zaposlovanj v zadnjih letih in pa seveda detajlno tudi kar se tiče
               finančnih obveznosti in finančnih obremenitev.</p>
               <p>V okviru posebne delovne skupine, ki je sestavljena iz predstavnikov tako vlade
               oziroma posameznih resorjev, Slovenskih železnic in pa seveda tudi civilne družbe,
               predvsem predstavnikov obeh univerz, se pripravlja program poslovne in kadrovske
               sanacije Slovenskih železnic. V to je vključena seveda tudi nova uprava, ki je
               pričela z delom v začetku tega meseca.</p>
               <p>Predvidevamo, da bo ta program končan nekje v prvi polovici oktobra oziroma v
               oktobru letošnjega leta. Ta program bo dal tudi odgovore na mnoga vprašanja, ki so
               bila danes v tem prostoru tudi omenjena.</p>
               <p>Proti koncu je bil omenjen tudi problem, možnosti vključitve v finance in v
               organizacijo posameznih manjših prog tudi lokalne skupnosti. Moram reči, da so v
               lanskem letu... Država dogovori, država oziroma ministrstvo oziroma direkcija za
               železniški promet dogovori s posebno pogodbo s Slovenskimi železnicami vrsto in obseg
               dela za potniški promet. To so letne pogodbe, ki se med tema dvema institucijama,
               torej med lastnikom in pa med zastopnikom države oziroma javnosti in pa med
               izvajalcem, vsako leto dogovorijo.</p>
               <p>Ko je bil pripravljen v lanskem letu na strokovni podlagi predlog zmanjševanja
               oziroma ukinitve posameznih linij oziroma posameznih prog, smo se potem s
               konstruktivnim delovanjem tudi s posameznimi lokalnimi skupnostmi oziroma skupinami
               lokalnih skupnosti dogovorili za tiste proge, ki so kljub temu še vedno ostale žive.
               Že takrat pri teh razgovorih se je pokazal velik interes nekaterih lokalnih sredin,
               da so pripravljene v bodoče seveda tudi sodelovati pri organizaciji posameznih
               lokalnih prog na podoben način, kot so lokalne skupnosti zavezane, da organizirajo
               svoj mestni promet in pa tudi primestni promet.</p>
               <p>Seveda so se pri tem pojavila vprašanja, na kak način to razrešiti v finančnem
               smislu. To je pa še predlog dodatno kakšnih drugih zakonov.</p>
               <p>Vsa ta vprašanja, ki so bila dana, bomo temeljito proučili, podatke predložili
               državnem zboru in poskušali skupno z vami priti do dobrega zakona. Hvala.</p>
            </sp>
            <sp xml:id="SDZ3-Redna-18-2002-09-25.sp23">

               <speaker>PODPREDSEDNIK DR. MIHA BREJC:</speaker>

               <p>Hvala lepa gospodu ministru. Ker imamo še nekaj minut časa, na seznamu pa nimam
               prijavljenih poslank in poslancev za razpravo, sprašujem, ali želi še kdo besedo?
               Trije. Torej gospod Kelemina, gospod Mamić, gospod Sok. Ostalo nam je še dvajset
               minut časa, nekaj manj, tako da v okviru petih minut prosim, če lahko svojo razpravo
               opravite. Gospod Kelemina, prosim.</p>
            </sp>
            <sp xml:id="SDZ3-Redna-18-2002-09-25.sp24">

               <speaker>BRANKO KELEMINA:</speaker>

               <p>Hvala lepa. Poglejte, prej nisem sicer omenil, ampak sami ste omenili, gospod
               minister, da v bistvu ta predlog zakona, ki je že bil predložen oziroma pripravljen
               nekje decembra ali pa vsaj objavljen v Poročevalcu decembra 2001, dejansko
               marsikateri v svojem določilu ni več aktualen. To ste tudi sami omenili, da bo vse te
               stvari treba popraviti. Ampak vseeno se sprašujem, določenih stvari pa spet ne moreš
               recimo spremeniti prej, preden niso sprejeti nekateri drugi zakoni. Vsaj tako se mi
               mogoče zdi, ne vem. Recimo, kot je po novem zakonu, če boste naredili holding, potem
               javnega podjetja Slovenskih železnic več ne bo in teh drugih določb. Tako ne vem,
               kako boste te stvari uredili. To se mi zdi zelo pomembno, ampak saj pravim, to se
               bodo potem v drugi obravnavi te stvari razdelale in tudi amandmirale. Ne vem, če ste
               mi odgovorili, v katerem dokumentu boste poskušali narediti neki program, minimalni,
               minimalnega obsega potniškega prometa, ki bi še bil v javnem interesu.</p>
               <p>Vse ostalo, jaz ne nasprotujem, da se lokalne skupnosti vključijo v ta projekt,
               ampak nek minimalni obseg potniškega prometa, določen v javnem interesu, bi pa moral
               biti predložen državnemu zboru oziroma kje bo to, iz katerega dokumenta bo to
               razvidno. To je zelo pomembno po moji oceni, ker potem bo na podlagi tega tudi možna
               mogoče kakšna pripomba in mogoče tudi kakšna zahteva, da se poveča ali pa zmanjša
               recimo število oziroma obseg nekega potniškega prometa, ki je v javnem interesu. To
               je, mislim, zelo pomembno.</p>
               <p>Namreč, za kaj gre. Če bomo to zapisali v ta dokument, kakršenkoli že bo in kjerkoli
               bo že to zapisano, potem se ne more zgoditi recimo, da bi mogoče na nek daljši rok, v
               roku desetih let ali kakorkoli prišlo do prenehanja zagotavljanja nekih javnih dobrin
               ali pa celo uresničevanje nekega javnega interesa. Vi ste tukaj s tem zakonom
               predvideli, če ni več potrebe za njihovo izvajanje, da se pač potem ti programi
               oziroma zagotavljanje teh javnih dobrin ukine. To se ne sme zgoditi. Mi moramo imeti
               tako prometno politiko, saj smo povedali že, ki bo, kot ste že sami povedali,
               zagotovila neko fleksibilnost, ustreznost, mobilnost prebivalstva, da bo lahko začelo
               tudi v skladu z vsemi ostalimi usmeritvami te države o ekoloških problemih, ki se
               pojavljajo v zvezi s cestnim prometom in tako naprej, da bi dejansko potem uresničili
               ta javni interes v tem smislu, da bi poskušali resnično narediti ta sistem čimbolj
               sprejemljiv za potnike in da bi potem vsi ostali interesi, ki jih vlada nekako želi
               ali pa država želi uresničiti globalno, da bi bili uresničeni.</p>
               <p>No, toliko mogoče za dodatno obrazložitev. Hvala lepa.</p>
            </sp>
            <sp xml:id="SDZ3-Redna-18-2002-09-25.sp25">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima gospod Mamić.</p>
            </sp>
            <sp xml:id="SDZ3-Redna-18-2002-09-25.sp26">

               <speaker>IVAN MAMIĆ:</speaker>

               <p>Hvala lepa. Slišali smo precej v zvezi s to točko dnevnega reda in nepoučen človek bi
               rekel, da je material res dobro pripravljen, da je dober in tako naprej. Smatram, da
               je koristno, zakon je koristen in bo dobrodošel, je potreben, vendar ne tak,
               kakršnega imamo zdaj pred sabo. Vlada vedno pripravi stvar po svoje in ve, da bo šlo
               skozi, tako da si okrog tega ne beli las, in tako bo tudi s tem danes. Vendar želim
               povedati to, kar me pravzaprav žuli.</p>
               <p>Vsako leto se pogovarjamo o nekem nacionalnem programu, pa ne samo v zvezi z
               železnicami, tudi na splošno, podpisujemo, neka poroštva dajemo in tako naprej.
               Dolgovi se kopičijo, kako se vračajo in kdaj se bodo vrnili, in tako naprej, sicer
               približno vemo, ampak kakšne posledice bodo nastale zaradi tega, pa tudi verjetno
               vemo.</p>
               <p>Recimo, če bi bil prepričan, da bo stvar res potekala tako, kot mora, ker agencije
               ne moreš zavezati z nobeno stvarjo, da bo garantirala, da se bo vse izteklo tako, kot
               smo si mi zamislili in kar si želimo. Pri vsem razpravljanju pravzaprav pogrešam, da
               bi nekdo povedal, kakšna je vizija te naše železniške mreže v naslednjih, recimo,
               desetih letih, kdaj bomo prišli na zeleno vejo. Zdaj o drugem tiru Koper-Divača
               skorajda nihče nič ne govori; lani so nam nametali neke številke, koliko bo to stalo
               in tako naprej, pa dobro vemo, kaj to pomeni za nas. Brez odgovora na to vprašanje si
               enostavno ne predstavljam, da lahko sploh o čem glasujemo. Pri najboljši volji in pri
               čisti vesti tega zakona res ne morem podpreti. Hvala lepa.</p>
            </sp>
            <sp xml:id="SDZ3-Redna-18-2002-09-25.sp27">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Gospod Sok, izvolite.</p>
            </sp>
            <sp xml:id="SDZ3-Redna-18-2002-09-25.sp28">

               <speaker>ALOJZ SOK:</speaker>

               <p>Hvala lepa. Rad bi samo, predsedujoči, popravil eno svojo navedbo, na katero me je
               opozoril poslanski kolega Zamernik. In sicer sem najbrž res rekel, da Slovenske
               železnice vsako minuto ustvarijo milijon tolarjev izgube. To navedbo popravljam, ker
               je bilo na odboru eksplicitno s strani uprave in sindikatov povedano, da gre za vsako
               uro. Vendar kljub temu, izguba je izredno velika.</p>
               <p>Rad pa bi, da - ko je minister rekel, da bo odgovoril na postavljena vprašanja - da
               nam pravzaprav odgovori tudi na to, kaj je v strukturi te izgube, zaradi česa je ta
               izguba takšna. Sam namreč lahko k temu pristavim, da še štiri leta morda nazaj, vsako
               nedeljo, ko so hiteli študentje iz Ormoža proti Ljubljani, je odpeljal skoraj poln
               vlak. Danes pa se ti študentje vozijo z drugačnimi prevoznimi sredstvi. Ali je tu
               železnica naredila, da bi obdržala ta trend? Imam občutek, da nekaj tukaj ni bilo
               narejenega in da dejansko na področju te transportne politike vlada ne zasleduje
               trenutnih trendov in se ne poskuša prilagoditi, da bi dejansko s tem pripomogla k
               boljšemu gospodarskemu uspehu tega državnega sistema. Hvala.</p>
            </sp>
            <sp xml:id="SDZ3-Redna-18-2002-09-25.sp29">

               <speaker>PODPREDSEDNIK DR. MIHA BREJC:</speaker>

               <p>Hvala. S tem smo izčrpali še ta dodatni seznam. Minister ne želi odgovoriti oziroma
               se ni prijavil k razpravi. S tem zaključujem razpravo. O predlogu sklepa, da je
               predlog zakona primeren za nadaljnjo obravnavo, bo zbor glasoval v popoldanskem
               nadaljevanju v okviru glasovanj zbora. Prekinjam to točko dnevnega reda. Z 11. točko
               dnevnega reda bomo začeli ob 11.35. Hvala lepa ministru in sodelavcu za
               prisostvovanje na seji.</p>
               <stage xml:id="SDZ3-Redna-18-2002-09-25.stage8">(Seja je bila prekinjena ob 11.23 uri in se je nadaljevala ob 11.36 uri.)</stage>
            </sp>
            <sp xml:id="SDZ3-Redna-18-2002-09-25.sp30">

               <speaker>PODPREDSEDNIK DR. MIHA BREJC:</speaker>

               <p>Spoštovane gospe in gospodje, 11.35.</p>
               <p>Prehajamo na <title xml:id="SDZ3-Redna-18-2002-09-25.title2">11. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O REVIZIJI POSTOPKOV JAVNEGA NAROČANJA.</title>
               Pozdravljam predstavnika vlade, gospoda Igorja Šoltesa, direktorja urada za javna
               naročila in gospod Blanko Primec, državno podsekretarko v ministrstvu.</p>
               <p>Predlog zakona je v obravnavo zboru predložila vlada Republike Slovenije. V zvezi s
               tem zakonom je skupina 18 poslancev s prvo podpisanim mag. Andrejem Vizjakom
               zahtevala, da državni zbor opravi splošno razpravo. Besedo dajem predstavniku vlade
               za dopolnilno obrazložitev predloga zakona. Izvolite, gospod Igor Šoltes. Oprostite
               ja, gospod Anderlič, proceduralno.</p>
            </sp>
            <sp xml:id="SDZ3-Redna-18-2002-09-25.sp31">

               <speaker>ANTON ANDERLIČ:</speaker>

               <p>Jaz predlagam, da citirate tisti člen poslovnika, po katerem lahko kdo drug, razen
               ministra in državnega sekretarja, v imenu vlade nastopa na seji državnega zbora.</p>
            </sp>
            <sp xml:id="SDZ3-Redna-18-2002-09-25.sp32">

               <speaker>PODPREDSEDNIK DR. MIHA BREJC:</speaker>

               <p>Se pravi, da vi oporekate ..</p>
            </sp>
            <sp xml:id="SDZ3-Redna-18-2002-09-25.sp33">

               <speaker>ANTON ANDERLIČ:</speaker>

               <p>Tako ja. Razlagi poslovnika.</p>
            </sp>
            <sp xml:id="SDZ3-Redna-18-2002-09-25.sp34">

               <speaker>PODPREDSEDNIK DR. MIHA BREJC:</speaker>

               <p>235. člen. 235. člen tretji odstavek pravi: Na seji državnega zbora, lahko
               predstavlja vlado minister ali predstojnik vladne službe, ki ga določi vlada. V
               primeru odsotnosti ali zadržanosti lahko nadomešča ministra državni sekretar ali
               predstojnik organa v sestavi ministrstva, predstojnika vladne službe pa njegov
               namestnik. Torej je stvar jasna. Prosim gospoda Šoltesa, da predstavi obrazložitev,
               torej svojo dopolnilno obrazložitev. 5 minut, prosim.</p>
            </sp>
            <sp xml:id="SDZ3-Redna-18-2002-09-25.sp35">

               <speaker>IGOR ŠOLTES:</speaker>

               <p>Hvala za besedo, gospod predsednik. Spoštovane poslanke, spoštovani poslanci.</p>
               <p>Materija današnje razprave in predstavitve so spremembe in dopolnitve zakona o
               reviziji postopkov javnega naročanja. Gre torej za zakon, ki ureja pravno varstvo v
               postopkih javnih naročil. Mogoče uvodoma povem, da torej ne gre za temeljni zakon,
               torej zakon, ki ureja postopke oddaj javnih naročil, pač pa samo za drugi zakon, ki
               ureja separatno, torej samo pravno varstvo.</p>
               <p>Torej razlogi za sprejem in cilj zakona so se predvsem nanašali na, če rečem v prvi
               vrsti, zahtevane uskladitve s pravom Evropske unije in pa seveda tudi z uskladitvijo
               prakse, ki se je izkazala skozi postopke oziroma zdaj govorimo o revizijskih
               postopkih, na kar pravzaprav je opozorila tudi državna revizijska komisija v svojem
               poročilu za delovanje v preteklih letih.</p>
               <p>Torej nekatere določbe sedanjega zakona so črtane, nekatere spremenjene, nekatere
               dopolnjene. Mogoče gre na začetku opozoriti, da so nekatere določbe, ki so
               spremenjene in dopolnjene, namenjene delovanju državne revizijske komisije, in sicer
               v smislu, da je ta neodvisnost revizijske komisije s spremembami še bolj utrjena v
               smislu, da so člani te institucije neodvisni, vezani seveda izključno na ustavo in
               zakon in da tudi postopek njihove predčasne razrešitve je takšen, kot velja za
               razrešitev sodnikov.</p>
               <p>Gre za, če nadaljujem, tudi za neko predlagano spremembo, ki pomeni kar precejšnjo
               novost. Gre pa za to, da smo razmišljali o tem, da se podeli aktivna legitimacija
               zahtevka za revizijo tudi državi. Kot veste, zahtevek za revizijo lahko vloži samo
               tisti, ki je zainteresiran pridobiti določeno javno naročilo oziroma meni, da je bil
               v postopku oddaje javnega naročila kršen, če rečem, njegov interes, predvsem v tem
               smislu kapitalski, delno pa tudi pravni. Vendar v primeru, da recimo je trg dosegel
               določen dogovor in četudi je šlo za očitne kršitve postopkov oddaje javnih naročil,
               država glede na sedanji zakon ni imela možnosti ščititi tako imenovani javni interes,
               s tem namenom torej predlagamo, da se da aktivna legitimacija v postopkih revizije
               pristojnemu organu. V predlogu stoji, da je ta organ lahko urad za javna naročila, s
               tem seveda, da je vrednost tukaj, če že govorimo o javnem interesu, vezana na
               vrednost tistih javnih naročil, katerih vrednost je večja od, oziroma tiste, za
               katere je potrebno objavo razpisati tudi v evropskem glasilu Evropske skupnosti.</p>
               <p>Nekaj določb je namenjenih tudi samemu postopku, torej skrajševanju rokov, ker kot
               veste, je eno temeljnih načel postopka revizije tudi načelo hitrosti postopka. Iz
               tega razloga se predlaga skrajševanje rokov tako na strani državne revizijske
               komisije, ko odloča o utemeljenosti zahtevka, kot na drugi strani tudi samega
               naročnika.</p>
               <p>Dokaj pomembna novost se tiče tudi samega stroška revizijskega postopka. Kot veste,
               je naročnik zavezan oziroma vlagatelj zahtevka zavezan plačevati takso v primeru
               vložitve zahtevka za revizijo. Dosedanja določba je bila relativno nejasna. S tem
               namenom so predlagane spremembe poenotile višino takse in iz tega razloga pravzaprav
               menimo, da se nejasnosti v tem delu ne morejo zgoditi,da pa kljub temu seveda še
               vedno ostaja namen takse dosežen, to je, da odvrne od zahtevka revizije tiste, ki jih
               ne vlagajo z namenom zavarovanja svojih, če rečem tako, kapitalskih upravnih pravic,
               ampak zgolj iz šikanoznih razlogov.</p>
               <p>Mogoče še za konec tisti del, ki se tiče dela prilagoditve pravilom oziroma pravnemu
               redu Evropske unije. Torej sprememba oziroma novost se nanaša na ureditev postopka
               pred evropsko komisijo v primeru kršitev pravnega reda Evropske unije. Urejena sta na
               ustrezen način tako imenovani pomirjevalni postopek in pa atisacijski postopek. Oba
               bosta začela veljati s polnopravnim članstvom Republike Slovenije Evropski uniji.</p>
               <p>Mogoče še za konec samo to, da se dodaja tudi pristojnost državne revizijske
               komisije oziroma zavezanost naročnika, da poročajo oziroma da dajo porevizijsko
               poročilo, v katerem opozorijo revizijsko komisijo ...<stage xml:id="SDZ3-Redna-18-2002-09-25.stage9">/Opozorilni znak za konec./</stage>... k
               odpravi kršitev. Hvala.</p>
            </sp>
            <sp xml:id="SDZ3-Redna-18-2002-09-25.sp36">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Sledijo predstavitve stališč poslanskih skupin. Besedo ima Leopold
               Grošelj, združena lista. Prosim.</p>
            </sp>
            <sp xml:id="SDZ3-Redna-18-2002-09-25.sp37">

               <speaker>LEOPOLD GROŠELJ:</speaker>

               <p>Gospod podpredsednik, hvala lepa za besedo. Spoštovane gospe in gospodje, lepo
               pozdravljeni. Področje javnih naročil je v Republiki Sloveniji relativno novo, saj je
               bil postopek oddaje javnih naročil povzdignjen v zakonsko pravno normo šele leta
               1997, s sprejetjem prvega zakona o javnih naročilih, kar pomeni, da smo država s
               kratko tradicijo urejanja tega področja. Kljub kratki tradiciji sistema javnega
               naročanja lahko ugotovimo, da so učinki uvedbe sistema javnih naročil opazni tudi v
               praksi.</p>
               <p>Spreminjanje zakonodaje s tega področja je relativno pogosto, kar je zaznati tudi v
               drugih državah, tako članicah EU, kot v državah kandidatk. Že leta 1999 je bil
               sprejet zakon o reviziji postopka javnega naročanja, ki ureja pravno varstvo v
               postopkih oddaje javnih naročil, s katerim so se odpravile nejavnosti in
               nedorečenosti dela zakona o javnih naročilih, ki je opredeljeval revizijo postopka
               oddaje naročil.</p>
               <p>Čeprav je zakon o reviziji postopka javnega naročanja v delu uspešno uresničil enega
               glavnih ciljev, to je zagotavljanje ustreznega pravnega varstva, je v določenem času
               pokazal nekatere pomanjkljivosti, ki jih je treba odpraviti. Od njegove uveljavitve
               so se pojavile potrebe po spremembah nekaterih določil, ki so nejasna ali neustrezna
               ali je njihova uporaba neučinkovita.</p>
               <p>Predložene spremembe in dopolnitve se nanašajo tako na sistemska vprašanja kot zgolj
               na postopkovne izpopolnitve ter na dopolnitev določb, ki se nanašajo na prilagoditev
               zakona o reviziji postopkov javnega naročanja pravu Evropske unije. Zato je po naši
               oceni primerno, da se sistemske spremembe nanašajo predvsem na organizacijo in
               delovanje državne revizijske komisije tako, da so predsedniki in člani državne
               revizijske komisije priopravljanju svoje funkcije neodvisni in vezani izključno na
               ustavo in zakon ter da je postopek njihove predčasne razrešitve takšen, kot velja za
               razrešitev sodnikov.</p>
               <p>Zelo pomembna sprememba je ukinitev instituta revizijskih izvedencev v postopku
               revizije, saj se je izkazalo, da so slabosti, vključno s finančnimi posledicami
               vzpostavitve instituta revizijskih izvedencev mnogo večje od njihovih koristi.</p>
               <p>Opozoriti velja tudi na predlog dopolnitve zakona, po kateri ima aktivno
               legitimacijo postopka revizije tudi urad za javna naročila v primeru, ko vrednost
               razpisa presega vrednost, za katero je obvezna objava v uradnem glasilu Evropske
               skupnosti.</p>
               <p>Pomembna predlagana dopolnitev se nanaša tudi na porevizijski postopek, na podlagi
               katerega mora naročnik obvezno priložiti, če se v zahtevku za revizijo ugotovi,
               državni revizijski komisiji poročilo o odpravljenih nepravilnostih, kar je direktor
               urada za javna naročila tudi v svojem uvodnem izvajanju posebej izpostavil.</p>
               <p>Kar se tiče postopkovnih sprememb, pa se nanašajo predvsem na poenotenje in
               preglednost poteka postopkov in ravnanj, tako naročnikov, ponudnikov in državne
               revizijske komisije.</p>
               <p>Treba je še omeniti spremembo pri stroških revizijskega postopka glede višine takse,
               saj je le-ta po predlogu zakona neodvisna od vrednosti javnega naročila, kar
               predstavlja bistveno novost glede na veljavno ureditev in tudi pomembno novost
               predlagane dopolnitve glede postopka pred evropsko komisijo, ki ureja ravnanje
               naročnikov in pristojnih organov Republike Slovenije v primeru, če evropska komisija
               meni, da je v postopku oddaje javnega naročila prišlo do kršitve pravnega reda
               Evropske skupnosti pri javnih naročilih.</p>
               <p>V poslanski skupini Združene liste socialnih demokratov smo mnenja, da navedene
               predvidene spremembe in dopolnitve predstavljajo presek potreb, ki jih je oblikovala
               praksa, ki lahko pripomorejo k še učinkovitejšemu pravnemu varstvu, kar zagotavlja
               višjo stopnjo zaupanja v pravni red javnih naročil.</p>
               <p>V poslanski skupini ugotavljamo, da je predlog zakona primerna podlaga za nadaljnjo
               obravnavo, in bomo zanj tudi glasovali. Hvala.</p>
            </sp>
            <sp xml:id="SDZ3-Redna-18-2002-09-25.sp38">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima gospod Jože Tanko, socialdemokratska stranka. Prosim.</p>
            </sp>
            <sp xml:id="SDZ3-Redna-18-2002-09-25.sp39">

               <speaker>JOŽE TANKO:</speaker>

               <p>Hvala lepa za besedo, gospod predsedujoči. Vse prav lepo pozdravljam.</p>
               <p>Javna naročila predstavljajo velik del porabe proračunskega oziroma javnega denarja,
               zato je pomembno, da ta poraba poteka pregledno in po vnaprej predpisanih in znanih
               pravilih. Ta morajo omogočiti zainteresiranim ponudnikom kandidiranje na razpisih in
               pridobitev naročil pod enakimi pogoji in v razumnih rokih. Ta razumni rok za oddajo
               naročila pa je najmanj enako pomemben tudi za naročnika, saj si naročnik postavi
               terminski načrt, pripravi finančno konstrukcijo in zagotavlja še vse druge
               aktivnosti, povezane z naročilom.</p>
               <p>Dosedanja praksa je pokazala, da se pri izvajanju zakona o javnih naročilih,
               posledično pa tudi zakona o reviziji javnega naročanja, pojavljajo težave in zapleti,
               ki povzročajo precej nejevolje tako pri naročnikih, kakor tudi pri ponudnikih, težave
               pa so tudi pri izvrševanju revizijskih postopkov v procesu pritožb.</p>
               <p>Oba zakona sta medsebojno povezana. Določila zakona o javnih naročilih so podlaga za
               ugotavljanje in odločanje o postopkih revizije javnih naročil. Zakon o reviziji
               postopkov javnega naročanja je pravzaprav logična posledica določb in postopkov, ki
               jih določa zakon o javnih naročilih.</p>
               <p>Strokovna javnost je upravičeno pričakovala, da bodo spremembe in izboljšave obeh
               zakonov pripravljene istočasno. To se ni zgodilo. Tako bomo najprej obravnavali rep
               oziroma posledice in šele kdaj pozneje bomo določali izhodišča in spreminjali osnovni
               zakon. Temu bo takoj sledil popravek prav tega zakona, ki ga sedaj obravnavamo.
               Skratka, delo zaradi dela.</p>
               <p>Menim, da to ni najbolj smiselno in da je boljše, da se spremembe obeh zakonov
               obravnavajo sočasno. Sprememb se je potrebno lotiti preudarno, premišljeno in ni
               potrebno takšno hitenje in tudi nepotrebno prehitevanje.</p>
               <p>Iz dosedanjih razprav so pri večini pomembnih točk opazna razhajanja med posameznimi
               uradi in institucijami, pri večini vsebinskih sklopov, kar ne daje posebno trdne
               opore odločitvi za ločeno obravnavo teh dveh zakonov.</p>
               <p>V poslanski skupini menimo, da bi morala vlada na področju urejanja javnih naročil v
               celoti slediti sklepom državnega zbora, ki nalagajo vladi, da istočasno pripravi
               spremembe in dopolnitve, tako zakona o javnih naročilih, kakor tudi zakona o reviziji
               postopkov javnega naročanja.</p>
               <p>V Socialdemokratski stranski poudarjamo, da so temeljna podlaga za zakonito in
               gospodarno izvajanje javnih naročil le jasna pravila, ki morajo biti določena v
               zakonu. Iz dosedanje prakse pa nedvoumno izhaja, da potrebnih določil ta zakon nima.</p>
               <p>Prav tako smo prepričani, da bi k večji jasnosti in preglednosti pripomoglo tudi
               certificiranje postopkov javnega naročanja. In to področje je v naši praksi povsem
               zanemarjeno.</p>
               <p>Novelacija zakona in razprave, ki so bile izvedene, so imele zelo močno poudarjeno
               pravico neuspelega ponudnika do pritožbe, nihče pa se ni dotaknil naročnika. Prav
               nihče ni spregovoril o pravnem varstvu naročnika, o njegovih pravicah, o
               neutemeljenih zamudah in posledičnih stroških in še o drugih težavah.</p>
               <p>Revizijski postopek, ki se začne s pritožbo vsaj enega od neuspelih ponudnikov, ima
               predvsem za naročnika zelo neugodne posledice, saj sprožitev postopka pomeni
               zamrznitev vseh aktivnosti pri oddaji in izvedbi naročila do odločitve državne
               revizijske komisije.</p>
               <p>Pri izvajanju zakona o javnih naročilih prihaja relativno pogosto do različnih
               interpretacij zakonitosti, kvalitete in pravilnosti meril, popolnosti dokumentacije
               in rokov, jasnosti razpisa in še nekaterih drugih bolj ali manj pomembnih razlogov.
               Vendar je ob tem potrebno povedati, da se precej ponudnikov sploh ne pozanima in
               razčišči nejasnoti iz razpisa s kontaktnimi osebami ponudnika. Ponudbo enostavno
               napiše.</p>
               <p>Kar je še bolj nesprejemljivo, celo pri tistih ponudbah, ki spadajo med zelo
               zahtevne in drage gradbene posege, vsi ponudniki kar pogosto ne ogledajo gradbišča.
               Potem prihaja do zapletov. Velikim pritiskom so izpostavljene zlasti komisije za
               odpiranje ponudb in izvor izvajalca, saj pozabljivi in nenatančni ponudniki niso
               priznati svoje napake.</p>
               <p>Precej, ali pa celo večina pripomb se navezuje na formalnosti in na analizo ponudb,
               torej na uporabo meril in kriterijev iz razpisa. Interes neuspelih ponudnikov je
               jasen. Uveljavitev argumentov oziroma razlogov za razveljavitev postopkov oddaje del
               in pridobitev vsaj še ene možnosti za prijavo na ponoven razpis in obnovitev upanja
               na drugačen izhod postopka.</p>
               <p>Pomemben vzrok tako številnim pritožbam na izbore v postopku javnih naročil je tudi
               relativno nizek strošek oziroma taksa. Ta je za naročila malih vrednosti relativno
               kar visoka, saj je v nekaterih primerih celo večja od pričakovanega zaslužka
               ponudnika. Vendar pa je 200.000 tolarjev takse ali pa pavšala pri razpisih velikih
               vrednosti, ki so na primer od nekaj 10 milijonov ali 100 milijonov, pa do nekaj
               milijard tolarjev, povsem nepomemben strošek, tako za vplačnika, kakor tudi za
               tistega, ki po končanem postopku ta strošek pokrije.</p>
               <p>Precej vloženih postopkov je neuspešnih. Torej so bili vloženi neutemeljeno in so se
               neuspeli ponudniki samo želeli dokazati kot neumorni borci za pravice in dobrobit iz
               svoje družbe. Ob tem pa so resnemu naročniku in njegovemu izvajalcu povzročili
               najmanj 1 do 2 meseca nepotrebne zamude. Vendar zakonodaja to presojo dopušča, je
               tudi potrebna in smiselna. Kljub vsemu pa menim, da bi bilo potrebno pritožbene takse
               oblikovati oziroma vezati v določenem odstotku na razpisano vrednost naročila. Taksa
               bi morala biti bistveno večja. Za največje investicije naj bi znašala vsaj okoli 0,5%
               razpisane vrednosti. S tem bi se bistveno zmanjšalo število neutemeljenih ali premalo
               utemeljenih pritožb ali pritožb kar tako.</p>
               <p>Morda bi kazalo tudi razmisliti o kaznih za odgovorne osebe in komisije, ki
               napravijo strokovne ali druge, morda celo hotene napake v postopku odpiranja in
               izbora. Prav iz predloga popravkov in dopolnitev tega zakona se da razumeti
               nezaupanje v naročnika. Zakonski predlog dopušča pritožniku, da se v primeru, da ne
               dopolni zahtevka za revizijo v predpisanem tridnevnem roku, pritoži neposredno na
               državno revizijsko komisijo. Razumljivo je, da je taka pritožba možna, če jo je
               pritožnik dopolnil, pa s predlogom ni uspel, ali pa je menil, da mu naročnik nalaga
               nepotrebne in neutemeljene dopolnitve. Vendar v primeru, ko pritožnik sploh ni
               reagiral in ni niti odgovoril naročniku, pa je to nerazumljivo in mislim tudi, da je
               to nesprejemljivo.</p>
               <p>Še bolj nerazumljiva pa je sprožitev postopka v primeru, ki ga sproži oseba, ki nima
               aktivne legitimacije, ali če pritožnik zamudi pritožbeni rok pri naročniku. Menim, da
               bi se moral v teh primerih postopek končati pri naročniku, dokumentacija pa se lahko
               pošlje na državno revizijsko komisijo ali na urad za javna naročila. Ta lahko na
               osnovi presoje postopka in aktivne legitimacije v predpisanem roku sproži revizijski
               postopek in zaustavi naročilo.</p>
               <p>Naročniku bi se v teh primerih, ko ponudnik ne izpolni vseh pogojev iz pravil,
               moralo zaupati. Če pa se niti v tako jasnih in nedvoumnih okoliščinah naročniku ne
               zaupa, potem je ta naročnik v zelo neenakopravnem položaju. Te rešitve bi bilo treba
               spremeniti, saj preveč favorizirajo pritožbo oziroma neuspele ponudnike celo
               napeljujejo k pritožbi</p>
               <p>Revizija mora povsem nedvoumno odgovoriti, ali je bil kršen zakon o javnih naročilih
               ali pa je šlo le za napačno uporabo ali obračun meril iz razpisne dokumentacije. V
               primeru kršitev določb zakona o javnih naročilih oziroma procedure je nujna
               razveljavitev postopka naročnika za izbor ponudnika. V primerih, ko pa gre za
               nepravilno uporabo meril in kriterijev za ocenjevanje oziroma točkovanje, pa sta,
               mislim, da dve možnosti. Prva je možnost državne revizijske komisije, da nepravilna
               uporaba meril ne vpliva na vrstni red oziroma izbor ponudnika. V tem primeru bi bilo
               smiselno potrditi odločitev naročnika. Druga možnost pa je ugotovitev državne
               revizijske komisije, da nepravilna uporaba meril vpliva na vrstni red oziroma izbor.
               V tem primeru je možna razveljavitev postopka ali pa se da državni revizijski
               komisiji možnost, da ugotovi drugačen vrstni red in drugačen izbor ter da morda celo
               dokončno odloči in izbere ponudnika. Morda bi bilo še smiselno, da se da naročniku
               možnost, da se glede na odločitve državne revizijske komisije odloči, da jo upošteva
               in sprejme njen izbor, ali pa da se odloči za daljšo pot in ponovi razpisni postopek.</p>
               <p>Podpiramo tudi predlog, da se aktivna legitimacija za vložitev zahtevka za revizijo
               pri javnih naročilih prizna tudi uradu za varstvo konkurence, saj se v teh postopkih
               poleg samih pripomb in pritožb glede tehnične pravilnosti postopka pojavijo lahko
               tudi drugi pomisleki in zlorabe, ki sicer ne sodijo v pristojnost državne revizijske
               komisije. Procesi kapitalskih povezovanj in prihod zunanje konkurence prinaša tudi na
               strani ponudnikov nekatere nevarnosti, ki so ali pa bodo obremenjujoče predvsem za
               naročnike. Zato menimo, da bi bilo potrebno ponovno pretehtati in smiselno razširiti
               kontrolni sistem še na urad za varstvo konkurence.</p>
               <p>Menimo tudi, da za konkretne, torej za naročene primere, ki jih obravnava državna
               revizijska komisija, ne samo, da ni potrebe, ampak tudi ni smiselno uvajati
               porevizijskega postopka, ker to že zadosti dobro opravljajo druge za to določene
               institucije, predvsem računsko sodišče, in pa organi v sestavi finančnega
               ministrstva.</p>
               <p>Je pa jasno potrebno zagotoviti popolno neodvisnost državne revizijske komisije in
               preprečiti kakršnekoli vplive izvršne politike, zato je smiselno, da se postopek
               imenovanja in razrešitve članov državne revizijske komisije opravi v državnem zboru,
               in to neodvisno od vlade.</p>
               <p>Velik problem predstavlja tudi neupoštevanje določb zakona o javnih naročilih, kar
               se pogosto zgodi nekaterim proračunskim uporabnikom. To je razvidno iz vsakoletnih
               poročil računskega sodišča. Ti primeri so pogosti in se ponavljajo. Problem pa ni
               samo v tem, da niso izvedeni po zakonu o javnih naročilih, ampak je otežena tudi
               pritožba in navsezadnje tudi revizija. Na tem področju je po našem mnenju vsekakor
               potreben resnejši pristop.</p>
               <p>Cilj vseh postopkov javnih naročil je, da potekajo pregledno, da so hitri, da sta
               pritožnik in naročnik enakopravni stranki v postopku. Postopki pa ponavadi, ne glede
               na rezultat revizije, podaljšujejo roke, zato menimo, da je smiselno, da se očistijo
               postopki vseh neutemeljenih razlogov za zadrževanje naročila in tudi ocenjujemo, da
               bi bil smiseln ponoven razmislek o teh naših pripombah.</p>
               <p>Poslanska skupina predloga zakona ne bo podprla predvsem zaradi tega, ker niso
               upoštevani sklepi državnega zbora, ker gre v tem zakonu za površno in nedosledno
               uporabo meril in priporočil Evropske skupnosti in predvsem tudi zaradi tega ne, ker
               državna revizijska komisija ni opredeljena kot neodvisna, ampak kot odvisna komisija.
               Hvala lepa.</p>
            </sp>
            <sp xml:id="SDZ3-Redna-18-2002-09-25.sp40">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Besedo ima gospod Ciril Pucko, liberalna demokracija, prosim.</p>
            </sp>
            <sp xml:id="SDZ3-Redna-18-2002-09-25.sp41">

               <speaker>CIRIL PUCKO:</speaker>

               <p>Hvala lepa, spoštovani gospod podpredsednik, predstavniki vlade, spoštovane kolegice,
               spoštovani kolegi. Predlog sprememb in dopolnitev zakona o reviziji postopkov javnega
               naročanja prinaša sicer po obsegu številne spremembe, ki pa ne pomenijo bistvenih
               sprememb sedanjega sistema varstva pravic ponudnikov. Se pravi, da ne gre za
               nikakršno zmanjševanje ali neenakost le-teh v postopkih javnega naročanja.</p>
               <p>V poslanski skupini Liberalne demokracije Slovenije menimo, da gre za spremembe, ki
               jih je nujno potrebno sprejeti zaradi tega, ker so posledice oziroma zahteva
               vsakodnevne prakse in pomenijo hkrati tudi popolno uskladitev s pravnim redom
               Evropske unije. Te spremembe in dopolnitve izhajajo zlasti iz dosedanjih izkušenj,
               predvsem izkušenj državne revizijske komisije. V tem času se je pokazalo, katere
               določbe so odveč in katere določbe zakona je treba jasneje zapisati, da ne bi
               prihajalo do dvoma pri izvajanju revizijskih postopkov.</p>
               <p>V poslanki skupini Liberalne demokracije Slovenije zato podpiramo spremembe, ki se
               nanašajo na uskladitev terminologije z zakonom o javnih naročilih, ki je bil sprejet
               leto dni pozneje, prav tako spremembe, ki so povezane z natančnejšim načinom
               imenovanja in morebitnega razreševanja predsednika in članov državne revizijske
               komisije, kar zahtevata direktivi Evropske unije.</p>
               <p>Prav tako se nam zdijo smiselne spremembe, se pravi skrajšanje nekaterih rokov v
               okviru sprejemanja odločitev naročnika in državne revizijske komisije ob vloženem
               revizijskem zahtevku. Tudi natančnejša določitev zneskov takse, ki jo mora plačati
               vlagatelj revizijskega zahtevka, je po našem mnenju nujna. Dosedanja določba se je
               zaradi nepazljivosti pri branju namreč večkrat izvajala nepravilno.</p>
               <p>Prav tako menimo, da so nujne spremembe, ki so povezane z akti in njihovo vsebino, ki
               jih sprejema državna revizijska komisija, predvsem tiste, ki se tičejo oziroma
               nanašajo na odločanje o revizijskem zahtevku.</p>
               <p>Menimo tudi, da so nujne spremembe določitve nekaterih pristojnosti urada za javna
               naročila, ki jih je imelo do sedaj ministrstvo za finance ali državna revizijska
               komisija ter določitev dodatnih nalog urada za javna naročila.</p>
               <p>Hkrati se nam zdijo smiselna tudi ureditev pomirjevalnega postopka in pa na novo
               urejen postopek pred Evropsko komisijo, se pravi določitev organov in rokov glede
               sporočanja podatkov, ki jih zahteva Evropska komisija. Te določbe, o katerih sem
               ravnokar govoril, se bodo začele izvajatipo članstvu Republike Slovenije v Evropski
               uniji.</p>
               <p>Iz vsega povedanega sledi, da poslanci poslanske skupine Liberalne demokracije
               Slovenije predlagamo oziroma podpiramo predlagane spremembe in dopolnitve tega zakona
               in menimo, da ga je potrebno čimprej sprejeti. Hvala lepa.</p>
            </sp>
            <sp xml:id="SDZ3-Redna-18-2002-09-25.sp42">

               <speaker>PODPREDSEDNIK VALENTIN POHOREC:</speaker>

               <p>Hvala, kolega Ciril Pucko. Na vrsti je predstavitev poslanske skupine Slovenske
               nacionalne stranke, gospod Zmago Jelinčič Plemeniti, vendar ga ni v dvorani. Zato
               dajem besedo dr. Andreju Bajuku, da predstavi stališče Nove Slovenije. Prosim.</p>
            </sp>
            <sp xml:id="SDZ3-Redna-18-2002-09-25.sp43">

               <speaker>DR. ANDREJ BAJUK:</speaker>

               <p>Hvala lepa, gospod predsednik. V poslanski skupini Nove Slovenije upamo, da bo nov
               poslovnik državnega zbora le prinesel na začetku kakšno dobro stvar, ki bo v javnem
               interesu. To je, da bo omogočil, da se s ponovnim začetkom obravnave zakona o
               reviziji postopkov javnega naročanja le dosežejo temeljni cilji njegovih sprememb, to
               je uskladitev s cilji direktiv Evropske unije, ki urejajo področje javnih naročil, in
               zagotovil v celoti spoštovanje ustave Republike Slovenije.</p>
               <p>Na samem začetku moram poudariti, da je v naši oceni neodgovorno, da vlada hkrati s
               spremembami zakona o reviziji postopkov javnih naročil ni tudi pripravila nujnih
               sprememb temeljnega zakona, ki lahko daje podlage za zakonito in gospodarno ter
               učinkovito izvajanje javnih naročil. To je zakon o javnih naročilih 1.</p>
               <p>Državni zbor jo je namreč s svojimi sklepi na 9. seji 25. oktobra 2001 zadolžil, da
               pripravi spremembe in dopolnitve obeh zakonov. Strokovna javnost in predvsem
               udeleženci v javnih naročilih, tako ponudniki kot naročniki, so na svojih posvetih
               namreč takoj po začetku veljavnosti zakona o javnih naročilih 1, ugotovili, da
               njegove določbe niso dovolj jasne, da so nekatere celo neizvedljive in da tudi ne
               sledijo ciljem evropskih direktiv. Od tedaj je minilo skoraj leto in udeleženci
               posvetov oziroma udeleženci v javnih naročilih, ki si želijo transparentnosti in
               enakih možnosti za vse, za zdaj na posvetih lahko izvedo le to, da je ministrstvo za
               finance imenovalo delovno skupino za pripravo sprememb zakona o javnih naročilih 1,
               da je ta bila že po enem srečanju proglašena za preveliko, da je zato bila oblikovana
               ožja skupina. Kaj pa ta dela, pa za zdaj nihče ne ve.</p>
               <p>Jasno je namreč, da je temeljna podlaga za zakonito in gospodarno izvajanje javnih
               naročil le jasen in nedvoumen zakon o javnih naročilih, usklajen tako s cilji
               direktiv Evropske unije kot z našim pravnim redom.</p>
               <p>V Novi Sloveniji zato terjamo odgovor vlade, da pojasni, kje so razlogi za
               zavlačevanje sprememb zakona o javnih naročilih 1, da pove, kako je ta zakon vključen
               v njen delovni načrt in kako bo v njegovo pripravo vključila predstavnike javnosti,
               ki poznajo probleme izvajanja zakona o javnih naročilih 1 v praksi.</p>
               <p>V Novi Sloveniji se namreč ne moremo sprijazniti s sedanjo prakso na področju javnih
               naročil, ki očitno favorizira simpatizerje vladajočih elit in je vir širjenja
               korupcije. Te pa seveda uradno ni, ker je ne ugotavljamo.</p>
               <p>Skladno s prejšnjim poslovnikom je komisija za nadzor proračuna in drugih javnih
               financ kot matično delovno telo že opravila eno obravnavo. V njej so poslanci, ki
               pripadajo poziciji, nekritično podpirali vladne rešitve, opozicija pa je prisluhnila
               vsem stranem, zlasti opozorilom neodvisne stroke. Zahtevala je tudi javno
               predstavitevmnenj. Udeležba institucij je bila zelo zadovoljiva glede prisotnosti,
               manj glede dejanske javne predstavitve mnenj.</p>
               <p>Kljub temu pa zapis te razprave oziroma magnetogram jasno kaže, kaj so problemi
               področja javnega naročanja na Slovenskem. Zato bom v nadaljevanju skušal predstaviti
               predvsem problemska ali neusklajena področja, ki so bila izpostavljena na podlagi
               vprašanj na javni predstavitvi mnenj.</p>
               <p>Zakon o reviziji postopkov javnega naročanja ne uresničuje dosledno direktiv
               Evropske unije in po mnenju uglednih pravnih strokovnjakov tudi ni v celoti skladen z
               našim pravnim redom ali ustavo Republike Slovenije. Zakon o reviziji postopka javnih
               naročil ni usklajen z 8. in 9. točko 2. člena direktive 92.13 EGS, ki določa in tu
               citiram: "Države članice morajozagotoviti učinkovito izvajanje odločitev organov,
               pristojnih za postopke preverjanja javnih naročil. Preverjanje lahko opravljajo
               bodisi posebni organi za preverjanje ali organi sodnega značaja. Če organi, pristojni
               za preverjanje postopka javnega naročanja, niso sodnega značaja, je treba zagotoviti,
               da je vsako domnevno nezakonito ukrepanje ali vsaka domnevna napaka pri izvajanju
               pooblastil tega organa lahko predmet sodnega preverjanja ali preverjanja drugega
               organa, ki je sodni zbor po 177. členu rimskega sporazuma in ki je neodvisen tako od
               naročnika kot tudi od organa, pristojnega za preverjanja. Člani tega neodvisnega
               organa, ki je sodnega značaja, se imenujejo pod enakimi pogoji, kot veljajo za člane
               sodne oblasti, glede tega, kdo jih imenuje in glede trajanja mandata in
               odpoklica.</p>
               <p>Naša država se je odločila, da postopke preverjanja javnega naročanja poveri
               posebnemu organu, in to je državni revizijski komisiji. Ker državna revizijska
               komisija ni organ sodnega značaja, iz določil direktiv nedvoumno izhaja, da morajo
               biti njene odločitve sodno preverljive. Sodno preverjanje odločitev pa lahko v naši
               ureditvi opravijo le sodišča, saj naš pravni red ne pozna drugih neodvisnih organov
               sodnega značaja, tako imenovanih tribunalov.</p>
               <p>Evropsko pravo pa ne daje odgovora, ali naj bo sodno varstvo odločitev državne
               revizijske komisije zagotovljeno v upravnem sporu ali v civilnosodnem postopku. In
               drugič, ali naj vložitev zahteve za sodno varstvo odloži sklenitev pogodbe po izboru
               na razpisu javnega naročila. To jevprašanje suspenzivnega učinka zahteve za sodno
               varstvo; kar pa seveda pomeni, da mora vsaka država poiskati rešitve za to v lastnem
               pravnem redu. Pri izpopolnjevanju ciljev direktiv Evropske unije gre torej za
               vprašanje, kako zagotoviti sodno varstvo nadodločitvami državne revizijske komisije.
               Sedanji zakon namreč izrecno izključuje sodno varstvo zoper odločbo državne
               revizijske komisije, po njem ni rednega niti izrednega pravnega sredstva za odločbo
               državne revizijske komisije.</p>
               <p>Po drugi strani 23. člen zakona o reviziji postopka o javnih naročilih le napotuje
               vlagatelja zahtevka za revizijo, ki nasprotuje rešitvi državne revizijske komisije,
               da s tožbo pred sodiščem uveljavlja povrnitev škode od javnega naročnika. To pa
               pomeni, da mora v tem odškodninskem pravdnem sporu vlagatelj zahtevka najprej
               dokazati, da je državna revizijska komisija odločala nepravilno in na tej podlagi
               terjati odškodnino. Pri tem pa sodišče ne more razveljaviti ali nadomestiti odločitve
               državne revizijske komisije. Da to niso vprašanja mačje solze, bi pa rad samo dodal,
               da smo pred kratkim brali v medijih, da je sodišče že odločilo v nekem takšnem
               odškodninskem zahtevku, in sicer nekega velikega javnega naročila, in to je odločba,
               povezana s telefonijo, 45 milijard slovenskih tolarjev temu, ki se je pritožil. 45
               milijard. Škoda, da ni ministra za javne finance tukaj, da bi ga vprašal, od kod bo
               to jemal. Torej, to niso samo neke akademske diskusije: imajo svoje posledice in teh
               posledicah se moramo zavedati tudi, če bomo samo bralimagnetogram in nihče ne
               posluša, kaj govorim.</p>
               <p>Predstavniki državne revizijske komisije zavračajo sodno varstvo svojih odločb s
               potrebo po uresničevanju načela hitrosti revizijskega postopka. Prav gotovo to
               načelo, hitrosti namreč, mora dokončno ureditev dosledno in pa predvsem učinkovito
               spoštovati. Poudariti je treba, da tudi 1. člen direktiva Sveta, 927237 EGS, določa,
               da morajo države članice sprejeti ukrepe, da se lahko odločitve naročnikov učinkovito
               in zlasti kar se da hitro preverijo, toda skladno s pogoji, ki jih v nadaljevanju
               določa taista direktiva. Eden takih pogojev pa je, da mora država zagotoviti sodno
               preverjanje odločitev organa preverjanja, to je v našem primeru državna revizijska
               komisija.</p>
               <p>Udeleženec javne predstavitve mnenj, dr. Rajko Pirnat, je pa menil, da danes
               Slovenija ne zagotavlja pravnega varstva odločitev državne revizijske komisije.
               Poudaril je, da z možnostjo tožbe na odškodnino še ni zagotovljeno sodno varstvo, ter
               opozoril, da gre za dve popolnoma različni ustavni pravici: eno je pravica do sodnega
               varstva zoper odločbe državnih organov, drugo pa je pravica do odškodnine. Zato sta
               ti dve pravici zapisani v dveh ločenih členih, 23. in 26. členu Ustave Republike
               Slovenije in neodvisno obravnavani. Možnost tožbe na odškodnino, ki je zagotovljena
               državljanom z ustavo v vsakem primeru nezakonitega ali protipravnega delovanja države
               oziroma drugih oseb javnega prava, ni mogoče enačiti s preprečitvijo nezakonitega
               dejanja oziroma njegovo odpravo, kar bi omogočila pritožba na odločitev državne
               revizijske komisije.</p>
               <p>Torej, odgovor na vprašanje, kako naj bo zagotovljeno sodno varstvo odločb državne
               revizijske komisije pa je neposredno povezan z vprašanjem, po kakšnem postopku odloča
               sama državna revizijska komisija kot organ preverjanja. Ker direktive Evropske unije
               ne določajo postopka, po katerem naj odloča sama državna revizijska komisija kot
               organ preverjanja ali "review body", mora vsaka država tudi ta postopek predpisati
               skladno z lastno pravno ureditvijo. Gre za to, da je odgovorna vprašanje, kako naj bo
               urejeno sodno varstvo, povezan s celotnim konceptom preverjanja postopka javnega
               naročanja, ki ga izvaja državna revizijska komisija. Gre za vprašanje, ali naj
               državna revizijska komisija kot državni organ odloča po upravnem alipravdnem
               postopku, po katerem sicer odločajo sodišča.</p>
               <p>Državna revizijska komisija po sedanji ureditvi odloča po postopku, ki je predpisan
               v veljavnem zakonu o reviziji postopka javnih naročil, ki napotuje na subsidiarno
               uporabo pravdnega postopka. Sicer pa ima državna revizijska komisija podrobne
               postopke določene v poslovniku državne revizijske komisije, h kateremu je dal
               soglasje ta državni zbor.</p>
               <p>Vlada zagovarja pravdni postopek, izhajajoč iz tega, da je državna revizijska
               komisija dolžna varovati interese ponudnikov pred kršitvami, ki jih lahko storijo
               naročniki v izvedbi postopkov javnih naročil s stališča običajnega civilnopravnega
               razmerja, v katerem se država oziroma osebe javnega prava pojavljajo kot kupci blaga
               ali storitev. Vlada poudarja, da državna revizijska komisija ni dolžna varovati
               javnega interesa. Preverjanje zakonitosti javnega naročanja z vidika javnega interesa
               naj bo po mnenju ministrstva za finance naloga drugih inšpekcijskih organov.</p>
               <p>Državna revizijska komisija v svojih tezah za spremembe zakona je pa terjala
               nasprotno, tudi v sedanjem oziroma pravdnem postopku, prav jasnejšo opredelitev
               pristojnosti: da bi smela v postopku preverjanja izvajanja javnih naročil, naročnikom
               naložiti tudi odpravo drugih nezakonitosti in nepravilnosti,ki pomenijo kršitev načel
               javnega naročanja in s tem bi tudi varovala osnovni javni interes.</p>
               <p>Vlada za dopolnitev pristojnosti državne revizijske komisije nasprotno ne vidi
               nobene potrebe, saj meni, da kljub temu gre za pravdni postopek. Državna revizijska
               komisija že zdaj lahko ugotavlja kršitev temeljnih načel naročanja, ne glede na to,
               če to v zahtevku za revizijo ni navedeno. Splošno pravno načelo naj bi bilo drugačno:
               da se v pravdnem postopku odloča o dispozitivu ali tistem, kar je stvar pravde in ne
               o drugih stvareh.</p>
               <p>Sama državna revizijska komisija načelno zagovarja, da odločba po pravdnem postopku,
               izhajajoč iz tega, da javno naročilo ni upravni akt, temveč akt poslovanja. Toda
               kljub temu meni, da bi v postopkih, začetih na pobudo ponudnikov javnih naročil,
               morala skrbeti tudi za odpravo tistih nezakonitosti, na kateri le-ti ne morejo
               opozoriti bodisi objektivno ali subjektivno.</p>
               <p>Dr. Rajko Pirnat poudarja, da je naročilo blaga le storitev države oziroma drugih
               oseb javnega prava res akt poslovanja, ni pa akt poslovanja odločba državne
               revizijske komisije. Odločba državne revizijske komisije je oblastno poseganje v
               sicer civilnopravno razmerje med naročnikom in dolžnikom. To je akt oblasti oziroma
               državnega organa, zoper tak organ pa bi bilo potrebno skladno z našo ustavno
               ureditvijo zagotoviti sodno varstvo v upravnem sporu.</p>
               <p>Dr. Pirnat poudarja, da tudi v primeru ohranitve kompromisa, da državna revizijska
               komisija deluje po pravdnem postopku, mora kot državni organ imeti dolžnost, da pazi
               na zakonitost postopka tudi po uradni dolžnosti in je to treba v zakonu o državni
               revizijski komisiji natančneje predpisati. To slednje zahteva, kot smo že omenili,
               tudi sama državna revizijska komisija.</p>
               <p>Naj dodam, da so, vsi pravni strokovnjaki enotni, da državna revizijska komisija ne
               more začenjati revizij postopkov javnega naročanja na lastno pobudo, to se pravi ...
               <stage xml:id="SDZ3-Redna-18-2002-09-25.stage10">(latinsko)</stage>.</p>
               <p>Računsko sodišče je v javni predstavitvi mnenj soglašalo s stališčem, da mora
               državna revizijska komisija imeti zakonsko dolžnost, da bo v okviru postopka, ki je
               bil naveden na zahtevo, pazi tudi na zakonitost po uradni dolžnosti. Tudi
               predstavniki širše javnosti so opozorili, da je v civilnopravnem razmerju, kjer je
               enaka stranka uporabnik javnih sredstev, nujno skrbeti tudi za javni interes. Javni
               interes lahko ščitijo tudi drugi organi, ne more pa ga zanemarjati državna revizijska
               komisija.</p>
               <p>Zakonodajno-pravna služba državnega zbora je pri pripravi sedaj veljavnega zakona
               zagovarjala uporabo upravnega postopka. O tem imamo dokaze v arhivih. Ob spremembah
               zakona tega vprašanja pa sploh ne obravnava!</p>
               <p>Nasprotno pa ima vlada do vprašanja varovanja javnega interesa v okviru pristojnosti
               državne revizijske komisije drugačno stališče za primere, ko bodo po vključitvi v
               Evropsko unijo kot ponudniki v javnih naročilih sodelovale osebe iz drugih držav
               članic Evropske unije. Ker je za te primere jasno, da bo kršitve preverjala Evropska
               komisija, in je iz sedanje prakse tudi znano, da so za kršitve, ki jih storijo
               posamezni naročniki držav članic EU, odgovorne neposredno države, to se pravi državni
               proračuni, vlada predlaga, da se s spremembami zakona vladnemu uradu za javna
               naročila omogoči vlaganje zahtevkov za revizijo postopkov javnega naročanja.
               Podelitev aktivne legitimacije uradu za javna naročila pa nasprotno, z vidika sedanje
               sistemske ureditve, za sporno šteje naša zakonodajno-pravna služba, to se pravi
               služba državnega zbora.</p>
               <p>V opoziciji menimo, da je aktivno legitimacijo zavarovanje javnega interesa vsekakor
               treba podeliti še enemu ali pa dvema državnima organoma, bodisi uradu za varstvo
               konkurence ali pa državnemu pravobranilstvu.</p>
               <p>Soglašamo pa s stališčem, da je za nove naloge urada za javna naročila v zvezi s
               postopki javnega naročanja potrebna tudi predhodna sprememba zakona o javnih
               naročilih, 129. člen, kot to ugotavlja zakonodajno pravna služba.</p>
               <p>V dosedanjem zakonodajnem postopku kljub obravnavi predlogov tega zakona pa na
               komisiji za nadzor proračuna in drugih javnih financ in kljub predstavitvi mnenj
               nismo bili sposobni oblikovati jasnih stališč do dveh nadvse pomembnih vprašanj. To
               je: ali naj državna revizijska komisija pri revidiranju postopkov javnega naročanja
               ščiti le interese ponudnikov javnih naročil ali tudi javni interes? Ali bo Slovenija
               zagotovila sodno varstvo zoper odločitev državne revizijske komisije, kot to
               zahtevajo direktive Evropske unije? V opoziciji menimo, da je sodno varstvo odločitev
               oziroma odločb državne revizijske komisije mogoče zagotoviti v upravnem sporu in
               hkrati ohraniti hitro odločanje s specializacijo dela upravnega sodišča. In ker
               vidim, da se mi čas izteka, bi rad samo zaključek, če mi dovolite, gospod
               podpredsednik...</p>
            </sp>
            <sp xml:id="SDZ3-Redna-18-2002-09-25.sp44">

               <speaker>PODREDSEDNIK VALENTIN POHOREC:</speaker>

               <p>Gospod dr. Bajuk! V okviru...</p>
            </sp>
            <sp xml:id="SDZ3-Redna-18-2002-09-25.sp45">

               <speaker>DR. ANDREJ BAJUK:</speaker>

               <p>...Državnemu zboru predlagamo, da predlog zakona v prvi obravnavi zavrne iz
               naslednjih razlogov. Ali vas lahko prosim...</p>
            </sp>
            <sp xml:id="SDZ3-Redna-18-2002-09-25.sp46">

               <speaker>PODPREDSEDNIK VALENTIN POHOREC:</speaker>

               <p>Dr. Bajuk! V okviru poslanske skupine imate še čas.</p>
            </sp>
            <sp xml:id="SDZ3-Redna-18-2002-09-25.sp47">

               <speaker>DR. ANDREJ BAJUK:</speaker>

               <p>Imam še čas?</p>
            </sp>
            <sp xml:id="SDZ3-Redna-18-2002-09-25.sp48">

               <speaker>PODPREDSEDNIK VALENTIN POHOREC:</speaker>

               <p>Ja. Nadaljujte z razpravo.</p>
            </sp>
            <sp xml:id="SDZ3-Redna-18-2002-09-25.sp49">

               <speaker>DR. ANDREJ BAJUK:</speaker>

               <p>Prav. No prav, hvala lepa. Potem pa grem nazaj. Ker tukaj je bila ena zelena luč, pa
               nisem razumel, kaj to pomeni. Hvala.</p>
               <p>Potem pa gremo še na drugo področje in to je – saj vem, da govorim za magnetogram,
               nekoč se bo pa kdo zanimal, kaj smo počeli v tem državnem zboru, hvala - neodvisnost
               državne revizijske komisije. V okviru obravnave ustavnopravnega položaja državne
               revizijske komisije zaslužijo posebno pozornost tudi spremembe, ki so vključene v tem
               predlogu zakona, ki posegajo v njeno neodvisnost. Državna revizijska komisija mora
               biti od naročnikov in ponudnikov neodvisen organ. Neodvisnost ji je formalno doslej
               zagotovljena s tem, da njene člane imenuje državni zbor, da lahko samostojno predlaga
               svoj proračun oziroma finančninačrt in zaključni račun v sprejem državnemu zboru in
               da njemu tudi poroča o svojem delu.</p>
               <p>V predlaganih spremembah se opredeljuje institut predčasne razrešitve članov državne
               revizijske komisije, s čimer naj bi zagotovili njihovo enako neodvisnost, kot to
               velja za sodnike. V ta namen predlog vlade "odkazujena uporabo zakona o sodniški
               službi", ki ga pa dejansko ni mogoče uporabiti, saj ima v navedenem postopku pomembne
               pristojnosti in dolžnosti tudi sodni svet. Na neizvedljivost take rešitve opozarja
               tudi zakonodajno-pravna služba državnega zbora.</p>
               <p>Menimo, da za predlagane rešitve ni nikakršnih razlogov tudi v direktivah Evropske
               unije, saj te podrobneje ne opredeljujejo dejavnikov neodvisnosti, ki naj jih
               izpolnjuje tak organ oziroma organi. Direktive le določajo pogoje neodvisnosti
               sodnemu zboru, tako imenovanemu tribunalu, kadar ta namesto sodišča zagotavlja sodno
               varstvo odločitev tega organa.</p>
               <p>V opoziciji torej predlagamo, da se za predčasno razrešitev članov državnega
               revizijske komisije pooblasti državni zbor, po postopku in iz razlogov, ki jih mora
               določati ta zakon. Kakršnokoli sodelovanje vlade Republike Slovenije v postopku
               predčasne razrešitve članov državne revizijske komisije pomeni po naši oceni le
               ogrožanje njene neodvisnosti in ne obratno, kot vlada trdi.</p>
               <p>Tretje področje je pa vloga računskega sodišča v postopkih javnega naročanja. V
               javni predstavitvi mnenj o vlogi računskega sodišča je predsednik računskega sodišča
               dr. Antončič oblikoval stališče, ki je skladno z zakonom o računskem sodišču oziroma
               skladno razumevanju vloge naše vrhovne revizijske institucije. Ker je oddaja javnega
               naročila akt poslovanja, računsko sodišče pa revidira poslovanje uporabnikov javnih
               sredstev oziroma oseb javnega prava, je pristojno revidirati tudi vsako javno
               naročilo, to je, revidirati zakonitost, gospodarnost kot tudi učinkovitost javnih
               naročil.</p>
               <p>V razpravi s temi stališči ni bilo skladno mnenje predstavnice vlade oziroma
               ministrstva za finance, ki je menila, da je računsko sodišče pristojno revidirati le
               gospodarnost in ne tudi zakonitosti oziroma celo poudarila, da je računsko sodišče
               pristojno le revidirati gospodarnost javnih naročil. V opoziciji menimo, da
               predstavnica vlade nima za tako mnenje nobene pravne podlage, ne v našem pravnem
               redu, niti vdirektivah Evropske unije, niti v mednarodnih standardih za državno
               revizijo. Njeno mnenje, da računsko sodišče ni pristojno revidirati zakonitosti, pa
               je še toliko bolj presenetljivo ob upoštevanju njenega mnenja, da državna revizijska
               komisija ni dolžnav svojih postopkih ščititi javnega interesa. Ali naj javni interes
               v javnih naročilih ščiti le sama izvršilna veja oblasti?</p>
               <p>Vloga računskega sodišča sicer ni predmet zakona o reviziji postopka javnih naročil,
               kljub temu pa ob tej priložnosti v opoziciji menimo, da bi računsko sodišče moralo
               revidiranju javnega naročanja posvetiti več pozornosti, ne le v okviru revizije
               pravilnosti poslovanja, temveč ob posebnih revizijah, kjer bo dan večji poudarek
               postopku revidiranja notranjega kontroliranja in notranjega revidiranja ter s tem
               doseženo tudi preventivno ali sprotno preprečevanje nezakonitih in negospodarnih
               javnih naročil.</p>
               <p>Kot četrto poglavje bi pa rad omenil tudi, da drugi predlogi državne revizijske
               komisije, ki jih je ta na pobudo državnega zbora zapisala v obliki tez, je vlada
               delno ali v celoti upoštevala, kljub vsemu bi pa o njih bilo treba soočiti še
               različna mnenja.</p>
               <p>Državnemu zboru na podlagi vsega tega predlagamo, da predlog zakona v prvi obravnavi
               zavrne iz naslednjih razlogov: prvič, vlada ni v celoti sledila ciljem direktiv
               Evropske unije, ki danes ureja področje javnih naročil, ter ga uskladila s pravnim
               redom oziroma ustavo Republike Slovenije. Vlada ni v tem predlogu zakona nedvoumno
               opredelila pristojnost države revizijske komisije in zagotovila, da bi ta v postopkih
               revizije javnega naročanja, začetih na zahtevo ponudnikov, bila dolžna po uradni
               dolžnosti v celoti ščititi javni interes in odpravljati tudi tiste nezakonitosti in
               nepravilnosti, ki niso predmet zahtevka ponudnikov.</p>
               <p>Tretjič, vlada ni v tem predlogu zagotovila sodnega varstva odločitev državne
               revizijske komisije tako, kot to zahteva 2. člen direktive Evropske unije in ustava
               Republike Slovenije.</p>
               <p>Četrtič, vlada ni določila pravil in postopka predčasne razrešitve članov državne
               revizijske komisije tako, da bi državna revizijska komisija bila popolnoma neodvisna
               od izvršilne veje oblasti.</p>
               <p>In petič, vlada ni v tem predlogu vključila vseh utemeljenih predlogov sprememb, ki
               jih je v svojih tezah za spremembe tega zakona predlagala državna revizijska komisija
               na pobudo tega državnega zbora.</p>
               <p>Zato predlagamo, da ta predlog zavrnemo in naročimo naši vladi, da predloži ne samo
               tak zakon, ki bo spoštoval vse te cilje, ampak tudi spremembo zakona o javnih
               naročilih, kot smo jim to že naložili v našem sklepu 25. oktobra leta 2001. Hvala
               lepa za vašo pozornost.</p>
            </sp>
            <sp xml:id="SDZ3-Redna-18-2002-09-25.sp50">

               <speaker>PODPREDSEDNIK VALENTIN POHOREC:</speaker>

               <p>Hvala dr. Bajuk. To so bila stališča poslanskih skupin. Sledi razprava poslank in
               poslancev. Besedo dajem Jožefu Jerovšku iz socialdemokratske stranke.</p>
            </sp>
            <sp xml:id="SDZ3-Redna-18-2002-09-25.sp51">

               <speaker>JOŽEF JEROVŠEK:</speaker>

               <p>Hvala lepa, gospod podpredsednik, spoštovani poslanke in poslanci. Imamo pred sabo
               zakonsko materijo, ki je izredno pomembna, v zvezi s katero je državni zbor v jeseni
               2001 sprejel tudi določene sklepe, vendar skozi to zakonsko materijo ugotavljamo, da
               se vlada ni držala priporočil državnega zbora, saj bi morala hkrati pripraviti tudi
               spremembe in dopolnitve zakona o javnih naročilih.</p>
               <p>Sprašujem se, kako je mogoče v enem kontekstu realno oceniti intenco tega zakona.
               Namreč, v obrazložitvi tega zakona so napisane nekatere izredno pozitivno zveneče
               intence tega zakona, vendar moram izraziti skepso, ali je to edino vodilo vlade.</p>
               <p>Namreč, seveda je jasno, da je postopkovna vprašanja treba rešiti in da je treba
               rešiti pravno varstvo ponudnikov, izboljšati pravno varstvo ponudnikov.</p>
               <p>Citiral bom stavek iz ocene stanja, ki se mi zdi koristen. "Neustrezno pravno
               varstvo gotovo pomeni nevarnost nedopustnih ravnanj udeležencev v postopku oddaje
               javnega naročila in predstavlja visoko stopnjo tveganja korektivnih dejanj ter umik
               ponudnikov z relevantnega trga, zato je temeljni cilj sprememb in dopolnitev
               spremeniti zakon o reviziji postopkov javnega naročanja v tistih delih, ki so se
               izkazali kot zaviralec uveljavljanja učinkovitega pravnega varstva."</p>
               <p>Kot sem rekel, to je pozitivna intenca tega zakona. Vendar, kot pravim, ali je to
               res osnovno vodilo. Ali pa ni priprava tega zakona in določbe tega zakona tudi v
               nekem smislu poskus zamegljevanja situacije in morda celo poslabšanja situacija?</p>
               <p>Imam občutek, moj osebni občutek je, da trenutna državna revizijska komisija ima nek
               pozitiven naboj, neko pozitivno intenco in v tem kontekstu se mi zdi - rešitev v 4.
               členu, kako je mogoče, da vlada pred iztekom mandata, na predlog vlade, predčasno
               razrešipač predsednika komisije in komisijo, lahko tudi nevaren. Namreč, mislim, da
               bi morala biti ta državna revizijska komisija za izvajanje svojih nalog odgovorna le
               državnemu zboru. Tu pa vlada dobiva prevelike možnosti in seveda lahko izredno
               pozitivno ali pa, recimo, pozitivno delujočo revizijsko komisijo tudi likvidira. In
               vemo, da so tudi takšni poskusi bili vedno prisotni in so vedno pri revizijskih
               komisijah, pri nadzornih komisijah in tako naprej.</p>
               <p>Posebno to, kako jamči ta zakon, da se bodo koruptivni nameni pri ponudnikih in
               pravzaprav pri naročnikih tudi zmanjšali na kolikor je mogoče nizko stopnjo. Namreč,
               smo v fazi, v času, ko smo soočeni vsakodnevno s poročili o slabih namenih
               naročnikov, včasih, in tudi ponudnikov, ki se z naročniki, včasih, z roko v roki,
               dogovorijo, so nekateri predistinirani, nekateri so posvečeni za to, da so izbrani na
               javnih razpisih za javna naročila.</p>
               <p>Glejte, imamo primer, kolikor sem zasledil v javnosti, podjetje Merit, to se pravi,
               te plenice, kjer gredo ogromne vsote. Po mojem, ko vidim ta slučaj, ko vidim, da so
               nekateri že vnaprej favorizirani in kljub temu da je v javnem mnenju jasno izražen na
               nek način dvom o poštenosti postopka, ko tudi revizijska komisija to ugotovi,
               revizijska komisija nima možnosti, da bi nekega ponudnika, ki leta in leta parazitira
               na državnem proračunu, pri nekem državnem organu, izločila iz postopka. Če se
               ugotovi, da je neko podjetje vsako leto vsaj za 100 milijonov višjo ponudbo dajalo in
               izžemalo državni proračun, seveda v koordinaciji znekom, takega bi bilo po mojem
               treba izločiti.</p>
               <p>Potem me zanima oziroma se mi zdi, da bi morali na nek način razčistiti možnost
               oziroma slišal sem govorice, da lahko nekateri posvečeni dobijo fiktivno potrdilo na
               finančnem ministrstvu, da so vplačali takso, ki jo je treba plačati ob vložitvi
               zahtevka za revizijo. Tu je velika nevarnost, da so nekateri ponudniki v
               neenakopravnem položaju, zato mislim, da bi to takso, ki je varščina, ki je nujna,
               bilo treba nakazati na poseben račun pri revizijski komisiji;da bi se komisija sama
               lahko prepričala, ali je bilo to nakazano, ne pa na račun neke fotokopije.</p>
               <p>Tako da to so resne dileme, ki so pri tem zakonu prisotne. Strinjam se s tem, da v
               tej fazi vlada ni opravila svoje naloge, da ni dovolj transparentnega zakona napisala
               in da ga v tej fazi ni mogoče podpreti. Hvala lepa.</p>
            </sp>
            <sp xml:id="SDZ3-Redna-18-2002-09-25.sp52">

               <speaker>PODPREDSEDNIK VALENTIN POHOREC:</speaker>

               <p>Hvala vam, gospod Jerovšek. Zdaj bi bil na vrsti kolega Zmago Jelinčič, ki pa ga ni v
               dvorani. Zato dajem besedo mag. Janezu Drobniču, Nova Slovenija. Prosim</p>
            </sp>
            <sp xml:id="SDZ3-Redna-18-2002-09-25.sp53">

               <speaker>MAG. JANEZ DROBNIČ:</speaker>

               <p>Hvala lepa za besedo. Dotaknil bi se treh ključnih stvari, ki se nanašajo na ta zakon
               in pomenijo šibkost pravne materije predlagatelja.</p>
               <p>Prvi je princip preverjanja javnih naročil. Zagotoviti je treba namreč sistem
               ustreznega preverjanja, in za to morajo biti tudi organi, ki naj bi imeli sodni
               značaj; po eni strani in po drugi strani: če ta sodni značaj z nekim telesom ni
               zagotovljen, mora biti potem zagotovljen sodni značaj tega organa v naslednji fazi.
               Torej, zakon predvideva državno revizijsko komisijo, ki opravlja to preverjanje,
               vendar ni potem jasno iz samega zakona, kaj sledi v naslednjem postopku oziroma v
               naslednji fazi - pritožbeni, kdo preverja zakonitost v postopku, torej, ali gre za
               upravni postopek ali gre za civilnopravni postopek. Ta zakon tega ne razrešuje in bo
               stvari zapletel. Morda je pa celo namen predlagatelja, da bi se stvari zapletle, in
               zato, da bi vsi postopki, ki so problematični - in vemo, s katere strani so vodeni -,
               da bi se tudi tako zapeljali in bi prišlo do občutka nemoči pri ljudeh, ki hočejo
               zagotoviti tej državi pravni sistem.</p>
               <p>Naslednja točka je odprava nezakonitosti in nepravilnosti. Državni revizijski
               komisiji se teh možnosti ne daje, nikakršnih. Imamo vzporedno, recimo, tudi
               inšpektorske instance v primeru kršenja izvajalcev na trgu, ne govorim zdaj o javnem
               naročanju, ker imajo tudi določena pooblastila za odpravo nepravilnosti in jih ni
               treba zagotavljati s sodno odločbo, ampak se lahko izdajo z izrekom ali sklepom
               inšpektorja. Podobno bi morala imeti tudi državna revizijska komisija možnost
               nalaganja, da se odpravijo nezakonitosti, odnosno nepravilnosti v času javnega
               naročanja. Pač, zakon odkazuje potem samo na civilno tožbo, v kateri si bodo
               zagotovili oškodovanci svoje pravice, ki so jim bile domnevno ali pa tudi zagotovo
               kršene.</p>
               <p>Obstaja še vedno dilema, koga se ščiti v tem postopku: ali zgolj interesente oziroma
               vlagatelje oziroma ponudnike ali se mora zagotoviti tudi javni interes. Ravno prej je
               kolega Jerovšek omenil primer Merita, kjer se lahko posamezni ponudniki ne bodo
               potegovali za zagotovitev pravičnosti in ustreznih pravic, svojih pravic, ne bo pa
               zagotovljena instanca, da bi se zagotovil javni interes v tem primeru.</p>
               <p>Naslednje, kar bi še omenil, je značaj državne revizijske komisije, njena
               razrešitev, kako naj bi to potekalo, zato da ne bi bilo pristransko, kajti komisija
               mora delovati nepristransko. V tem zakonu to ni ustrezno urejeno. Hvala lepa.</p>
            </sp>
            <sp xml:id="SDZ3-Redna-18-2002-09-25.sp54">

               <speaker>PODPREDSEDNIK VALENTIN POHOREC:</speaker>

               <p>Hvala tudi vam. Sedaj bi bil na vrsti mag. Andrej Vizjak, ki ga prav tako ne vidim v
               dvorani, nato kolega Sašo Peče, ga prav tako ne vidim v dvorani. Zato dajem besedo
               naslednjemu prijavljenemu razpravljavcu, Alojzu Soku, Nova Slovenija. Prosim, imate
               besedo.</p>
            </sp>
            <sp xml:id="SDZ3-Redna-18-2002-09-25.sp55">

               <speaker>ALOJZ SOK:</speaker>

               <p>Hvala lepa. Ker je veliko tega bilo že povedanega, bi čisto na kratko želel
               povedati, da ko sem zakon prebral, bi lahko rekel, da se osebno zadovoljujem s tem,
               kar je v zakonu zapisano. Vendar, postavlja pa se vprašanje, kako se potem zadeve v
               skladu z zakonom odvijajo v praksi. In to se mi zdi veliko bolj pomembno, kot pa
               tisto, kar je zapisano v samem zakonu.</p>
               <p>Nedvomno je, da bi tako pomemben zakon, kot je ta, moral biti jasen in pa nedvoumen.
               Zato sem prepričan, da besedne zveze, kot so »lahko, praviloma, dopustno je« in tako
               naprej, ne sodijo v tako pomemben zakon. Predlagatelju zakona bi predlagal, da vse te
               pojme iz zakona izčrta, kajti besede »praviloma, lahko, dopustno je« seveda dajejo
               vedno možnost, bi rekel, različnega pravnega tolmačenja. In to se nam v teh postopkih
               največkrat tudi dogaja, da različni pravniki različno tolmačijo.</p>
               <p>Seveda, zakon naj bi deloval kot takšen protikoruptivno. In če hoče zakon tako tudi
               delovati, potem pora biti jasno napisan. In še to bi k temu dodal, da država, ki hoče
               biti pravična do vseh svojih državljanov - in seveda v imenu države ta parlament
               oziroma ta državni zbor - mora stremeti za tem, da sprejema jasne in pa nedvoumne
               zakone. Kajti, če delamo drugače, potem ustvarjamo dejansko državo, ki do svojih
               državljanov ne želi biti pravična.</p>
               <p>Glejte, v tem zakonu so povzeti nekateri pojmi iz zakona o splošnem upravnem
               postopku. Tu so navedena načela, ne vem, zakonitosti, hitrosti, dostopnosti in
               učinkovitosti, lahko bi seveda k temu dodali tudi še načelo ekonomičnosti in še
               katero od teh načel, iz zakona o upravnem postopku, da bi tudi na tem področju
               sledili tem rešitvam, ki so že v praksi tudi uveljavljena.</p>
               <p>Seveda pa še enkrat povem, da pa se potem kljub tem načelom in pa tako zapisanemu
               zakonu v praksi dogaja, da vsa ta načela ne prihajajo do svojega izraza. Sam poznam
               primere, ko se ljudje po nekaj let, tudi preko sodišča, morajo zaradi tega, ker je
               bila v postopku javnega naročila storjena napaka recimo MOL organa ali nekaj
               podobnega - priboriti in priti do svoje pravice in se potem sprašujem, kakšna pa je
               pravica stranke v postopku, če po, ne vem, štirih, petih ali celo več letih na
               sodišču dokaže, da je imela prav. Takšna stranka v postopku zagotovo ni v
               enakopravnem položaju z drugimi strankami. In zakon bi moral takšne in podobne
               primere urediti na takšen način, da se to ne bi dogajalo. Hvala lepa.</p>
            </sp>
            <sp xml:id="SDZ3-Redna-18-2002-09-25.sp56">

               <speaker>PODPREDSEDNIK VALENTIN POHOREC:</speaker>

               <p>Hvala tudi vam. Besedo dajem še predstavniku vlade. Imate pet minut še, prosim.</p>
            </sp>
            <sp xml:id="SDZ3-Redna-18-2002-09-25.sp57">

               <speaker>IGOR ŠOLTES:</speaker>

               <p>Hvala, gospod podpredsednik za besedo. Spoštovane poslanke, spoštovani poslanci,
               dovolite še zadnjih pet minut, v katerih bi želel strniti eno uro razprav.</p>
            </sp>
            <sp xml:id="SDZ3-Redna-18-2002-09-25.sp58">

               <speaker>PODPREDSEDNIK VALENTIN POHOREC:</speaker>

               <p>Jaz vas, prosim, če lahko vstanete, ker je taka navada v našem državnem zboru.
               Ostanite v klopi, ampak stoje. Hvala lepa.</p>
            </sp>
            <sp xml:id="SDZ3-Redna-18-2002-09-25.sp59">

               <speaker>IGOR ŠOLTES:</speaker>

               <p>Če nekako skušam povzeti pripombe, predloge, sugestije in mnenja, mogoče za uvod samo
               to, kot sem že uvodoma na začetku rekel, sta tako zakon o javnih naročilih kot zakon
               o reviziji postopkov javnega naročanja povezana med seboj. Zakon o reviziji ščiti
               ravnanja, ki so bila storjena skozi uporabo zakona o javnih naročilih. Ampak dejstvo
               je, da gre za dva ločena zakona. Ko gledamo tudi pravno ureditev v Evropski uniji,
               urejajo, če rečemo, postopkovni ali pa, če rečemo, temeljni zakon, posamezne
               direktive inpa seveda pravno varstvo tudi posamezne direktive. Tako to sprejemanje
               ali pogojevanje sprejemanja v hkratnem časovnem obdobju nima pravne podlage tudi
               skozi sorodna ali pa primerljivo ali pa primerjalno zadevo skozi urejenost na
               evropskem področju, se pravi skozi direktive.</p>
               <p>Kar se tiče omenjenega certificiranja, certificiranje oziroma tako imenovana
               atestacija je samo eden od postopkov, ki je predviden ustrezno v zdajšnjem zakonu in
               ki bo začel veljati šele po uveljavitvi oziroma vstopu Slovenije v Evropsko unijo.
               Gre pravzaprav za možnost naročnikov samo na tako imenovanem "utility sektorju",
               vodnem, energetskem, komunalnem, da seveda dajo pregledati svoje postopke, ne velja
               pa to seveda za vse ostale postopke, kot tako tudi izhaja iz namena in besedila
               direktiv.</p>
               <p>Mogoče glede same takse. Tudi sami zavedamo, da je pravzaprav stvar, bom rekel,
               diskusije, stvar debate o tem, kakšna taksa, kakšna višina takse. Že leta 1999 je bil
               predlog o 1% od vrednosti javnega naročila, vendar je bil takrat očitek tudi
               parlamenta, da se s tako takso omejuje dostopnost do ustreznega pravnega varstva, ker
               primer 4 milijard, recimo, vrednega posla, recimo pri gradnji cest, znaša ena taksa
               20 milijonov tolarjev, kar pomeni, da neki manjši ponudniki ne morejo sodelovati.
               Skratka, tu je seveda možnost diskusije neizmerna.</p>
               <p>Glede leta trajajoče dileme o pravnem postopku, bi samo to rekel, postopek javnega
               naročanja in pa seveda pravno varstvo v tem postopku je "sui generis" postopek, ni ne
               upravni ne pravdni, pač pa je urejen z zakonom o reviziji postopkov javnega
               naročanja. In pravzaprav, ko govorimo o upravnem ali pa pravdnem postopku, govorimo o
               tako imenovanem subsidiarnem postopku - samo v primeru, ko ta zakon, katerega
               spremembe so predmet današnje debate, ne ureja drugače. Ampak ne morem pa govoriti,
               da gre v tem postopku za upravni ali pa pravdni postopek.</p>
               <p>Kar se tiče varstva javnega interesa, je treba reči, da revizijska komisija težko,
               če tako rečem, dobi aktivno legitimacijo, se pravi, v tem smislu, da bi "ex ofo"
               uvajala postopke, ker namen pravnega varstva je pravzaprav v prvi vrsti zaščititi
               ponudnike. Vsekakor pa imamo, kar je bilo prej rečeno, tudi pristojne institucije, ki
               ščitijo javni interes skozi pregled porabe javnega denarja. V tem primeru je to torej
               računsko sodišče, ki lahko v primeru, če meni, da je kršen javni interes v smislu
               negospodarnosti, lahko ustrezno ukrepa. Za to ima seveda vsa ustrezna pooblastila.</p>
               <p>Mogoče še glede tega pravnega varstva po odločitvi državne revizijske komisije.
               Zadnji govornik tukaj je rekel, kakšna je pravica stranke, če potem sodišče odloča o
               njeni pravici pet in več let. In to pravzaprav je tudi bilo vodilo tem spremembam
               tukaj, pravzaprav zoper odločitev revizijske komisije je možno pravno varstvo v
               smislu odškodnine. Tudi če bi dopustili, ali če se seveda parlament odloči, da da
               možnost pritožbe tudi v nadaljevanju na redno sodišče ali na vrhovno sodišče, bo
               nastal ravno ta problem, o katerem smo prej govorili: pet let se bo ugotavljalo, ali
               je zahtevek utemeljen oziroma ali je stranka upravičena na koncu do satisfakcije, ki
               se ji reče odškodnina, na koncu, seveda, bo prišla do istega rezultata, kot je sedaj
               zapisano v predlogu tega zakona. Hvala.</p>
            </sp>
            <sp xml:id="SDZ3-Redna-18-2002-09-25.sp60">

               <speaker>PODPREDSEDNIK VALENTIN POHOREC:</speaker>

               <p>Hvala, gospod Igor Šoltes. S tem so vnaprej prijavljene razprave izčrpane.</p>
               <p>Nekaj časa nam je še ostalo. V skladu z 71. členom poslovnika bi ta čas še lahko
               izrabili za razpravo. Prosim za prijave tistih, ki še želijo razpravljati. Dr. Andrej
               Bajuk. Samo trenutek, da si zapišem, da ne bi storil kakšne napake. Še kdo? <stage xml:id="SDZ3-Redna-18-2002-09-25.stage11">(Nihče.)</stage></p>
               <p>Besedo dajem še dr. Andreju Bajuku za razpravo. Na voljo imate pet minut, v skladu s
               57. členom.</p>
            </sp>
            <sp xml:id="SDZ3-Redna-18-2002-09-25.sp61">

               <speaker>DR. ANDREJ BAJUK:</speaker>

               <p>Hvala lepa, gospod podpredsednik. Mislim, da bo krajše od pet minut.</p>
               <p>Zelo pazljivo sem poslušal to zadnjo razpravo predstavnika vlade Republike
               Slovenije. Na žalost ugotavljam, da se jim je zgodilo to, kot bi v angleškem
               parlamentu rekli "you mistook your mistake", ste svojo lastno napako napačno
               razumeli.</p>
               <p>Namreč nihče ni tukaj zahteval ali pa argumentiral, da to nista dva ločena zakona.
               Seveda sta ločena zakona. A vendar, dva zakona, ki pa urejata nek del aktivnosti, ki
               je silno pomembna za našo slovensko državo, in kjer smo ugotovili, na podlagi poročil
               iz leta 2000 državne revizijske komisije in pa ker smo seznanjeni z vso strokovno
               javnostjo, ki opozarja že več kot leto dni, da zakon o javnih naročilih zahteva
               temeljit pregled.</p>
               <p>Vprašanje, ki smo vam ga zastavili gospod, predstavnik vlade, je, ne, ali je to
               ločen ali ni ločen zakon, ampak kdaj boste uresničili sklep državnega zbora. Državni
               zbor je sklenil soglasno, 25. oktobra leta 2001, naj vlada predstavi oba zakona.</p>
               <p>Nesmiselno je, da zdaj popravljamo enega, ki je sicer pomemben, a vendar ga bo treba
               ponovno popraviti, ko boste enkrat prinesli v obravnavo spremembe zakona o javnih
               naročilih.</p>
               <p>Vprašanje je, ali vlada res hoče ali noče, urediti tega področje in sicer v skladu z
               našim ustavnim redom in pa direktivami Evropske unije.</p>
               <p>Drugič. Nihče ni predlagal, nihče ni predlagal in sem pazljivo poskušal vse svoje
               kolege, da bi državna revizijska komisija lahko delovala "eksofisio". Nihče, da bi
               jaz vedel. Tudi tega nisem slišal. Torej ne vem, zakaj taki ugovori.</p>
               <p>In tretje je pa vprašanje pravnega varstva. Jaz dobro razumem, da če gremo na
               področje pravnega varstva v takšni ureditvi ali pa delovanju našega sodstva, kot je
               sedaj, bomo imeli ravno te težave, na katere opozarja moj poslanski kolega, gospod
               Alojzij Sok. Ja seveda je potrebno nujno in pa dosledno spoštovati načelo hitrosti.
               Vendar pa moramo zagotoviti to, kar naša ustava zahteva. In to pa je pravno varstvo.
               Evropa gor ali dol. Dejstvo je, da naša ustava, kot kot je to jasno razložil dr.
               Pirnat na naši javni razpravi, razlikuje med pravico do odškodnine in pa pravico
               sodnega varstva. Zato sta to dva različna člena v naši ustavi. Torej vprašanje
               pravnega varstva ni rešeno.</p>
               <p>Tudi če boste danes popoldan izglasovali, kot že vidim, da boste izglasovali, ker
               imate zadosti glasov, da boste rekli, da je svet kvadratast. No, za en čas bo, potem
               ko bo pa ta zakon dejansko v Uradnem listu, bo pa nekdo šel na ustavno sodišče, pa ga
               bomo še enkrat morali spreminjati.</p>
               <p>Kaj pa to pomeni? Da bomo še naprej obdržali neskladje te zakonodaje na tem področju
               z našim ustavnim redom in seveda tudi z direktivami Evropske unije. Nadaljeval se bo
               nered in bomo ponovno videli to, kar smo že v tem državnem zboru, dejstva, s katerimi
               smo se seznanili. Poročilo zaključnega računa za leto 1998 in 1999, računsko sodišče
               je poročalo, da vsaj ena petina, ena petina vseh javnih naročil, ki so jih
               pregledali, krši našo zakonodajo o javnih naročilih. To se dogaja vsak dan. To dobro
               vemo. Če pa nočemo tega urediti, je pa to naša odgovornost, sicer ne opozicije. Hvala
               lepa.</p>
            </sp>
            <sp xml:id="SDZ3-Redna-18-2002-09-25.sp62">

               <speaker>PODPREDSEDNIK VALENTIN POHOREC:</speaker>

               <p>Hvala za to razpravo, dr. Andrej Bajuk. S tem zaključujem razpravo. O predlogu
               sklepa, da je predlog zakona primeren za nadaljnjo obravnavo, bo zbor glasoval v
               popoldanskem času v nadaljevanju v okviru skupnih glasovanj. Prekinjam 11. točko
               dnevnega reda. Sejo bomo nadaljevali z 12. točko dnevnega reda ob 13.35, to je s prvo
               obravnavo predloga zakona o zagotavljanju pogojev za opravljanje funkcije predsednika
               republike. Za ta čas odrejam odmor. Hvala za sodelovanje.</p>
               <stage xml:id="SDZ3-Redna-18-2002-09-25.stage12">(Seja je bila prekinjena ob 13.00 uri. in se je nadaljevala ob 13.36 uri.)</stage>
            </sp>
            <sp xml:id="SDZ3-Redna-18-2002-09-25.sp63">

               <speaker>PREDSEDNIK BORUT PAHOR:</speaker>

               <p>Prehajamo na <title xml:id="SDZ3-Redna-18-2002-09-25.title3">12. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  ZAGOTAVLJANJU POGOJEV ZA OPRAVLJANJE FUNKCIJE PREDSEDNIKA REPUBLIKE.</title> Predlog
               zakona je v obravnavo zboru predložila vlada Republike Slovenije. V zvezi s tem
               zakonom je skupina 11 poslancev s prvopodpisanim kolegom mag. Andrejem Vizjakom
               zahtevala, da državni zbor opravi splošno razpravo.</p>
               <p>Najprej dajem besedo predstavniku vlade za dopolnilno obrazložitev predloga zakona.
               Prosim, gospod dr. Matjaž Nahtigal, imate besedo.</p>
            </sp>
            <sp xml:id="SDZ3-Redna-18-2002-09-25.sp64">

               <speaker>DR. MATJAŽ NAHTIGAL:</speaker>

               <p>Spoštovani predsednik, spoštovane poslanke in poslanci.</p>
               <p>Pred nami je predlog zakona o zagotavljanju pogojev za opravljanje funkcije
               predsednika republike, ki ga je vlada obravnavala in sprejela 28. marca 2002.
               Priprava tega zakona je trajala dolgo časa. Že ob sprejemanju zakona o poslancih leta
               1992 je bila v prehodne in končne določbe vključena določba 41. člena, po katerem se
               smiselno uporabljajo določbe o materialnih in drugih pogojih za delo poslancev tudi
               za delo predsednika republike. Ta določba je predstavljala začasno rešitev do
               sprejema zakona o zagotavljanju pogojev za opravljanje funkcije predsednika
               republike, ki naj bi dokončno uredil to pomembno področje.</p>
               <p>Vendar je ta začasnost trajala vse do današnjega dne, ko se pričenja splošna
               razprava o tem zakonu v državnem zboru. Državni zbor je leta 1999 vladi formalno
               naložil, naj pripravi zakon o predsedniku republike. Vlada je na podlagi tega sklepa
               za pripravo sprva zadolžila ministrstvo za notranje zadeve, prejšnja vlada pa je
               pripravo zakona o predsedniku republike zaupala službi vlade za zakonodajo. Ta služba
               je zakon ob sodelovanju urada predsednika republike dokončno pripravila in
               posredovala vladi letos spomladi, ko ga je vlada, kot rečeno, tudi potrdila in
               posredovala v parlamentarno proceduro.</p>
               <p>O potrebnosti tega zakona v pravni stroki ni večjih pomislekov. Gre namreč za edino
               preostalo državno funkcijo, za edinega nosilca državne oblasti, ki pogojev za
               opravljanje funkcije še nima urejene z zakonom. Zakon o poslancih, zakon o vladi,
               zakoni o ustavnem sodišču in drugi zakonu opredeljujejo v svojih določbah tudi
               materialne pogoje za opravljanje teh funkcij. Namen predloga zakona je torej
               odpraviti neprimernost in pomanjkljivosti obstoječe ureditve.</p>
               <p>Institucija predsednika republike kot ustavne kategorije zahteva samostojno zakonsko
               ureditev. Predlog zakona zato predvideva celovito ureditev materialnih in drugih
               pogojev za opravljanje funkcije predsednika republike, obveznosti organov, ki te
               pogoje zagotavljajo, podlago za organizacijo in delovanje urada predsednika
               republike, obveščanje predsednika republike o zadevah, ki so pomembne za opravljanje
               njegove funkcije, položaj in pravice zakonca predsednika republike v zvezi z
               opravljanjem protokolarnih in drugih državnih obveznosti ter pravice predsednika
               republike po prenehanju te funkcije. Položaj predsednika in pogoji za opravljanje
               njegove funkcije so tudi v drugih primerljivih državah urejeni na način, ki
               predsedniku zagotavlja pravicev skladu z digniteto njegove funkcije in to ne le v
               času trajanja funkcije, ampak tudi po njegovem prenehanju.</p>
               <p>Ureditev posameznih vprašanj v državah zaradi različnih zgodovinskih in drugih
               okoliščinah varira, vendar so povsod zagotovljeni takšni pogoji, ki ustrezajo pomenu
               funkcije predsednika republike. Takšen pristop je po mnenju predlagateljev pravno
               konsistenten, z vidika demokratičnih načel pa tudi transparenten. Transparentni so
               tudi stroški.</p>
               <p>Glede stroškov po opravljanju funkcije, o čemer se je doslej največ razpravljalo,
               lahko povem naslednje. Nam primerljive države s parlamentarno tradicijo znajo
               poskrbeti za svoje bivše predsednike; na kakšen način in v kakšnem obsegu, je stvar
               tradicije in običajev posamezne države, kakor tudi občutka državotvornosti in
               vrednotenja funkcije. To pa je seveda odločitev, ki je v vaših rokah.</p>
               <p>Kolikor lahko predlagani zakon finančno ovrednotimo, največji posamezen strošek
               predstavlja enkraten nakup in vzpostavitev delovanja pisarne bivšega predsednika ter
               stroški, povezani z varovanjem.</p>
               <p>Glede stroškov vzpostavitve pisarne bivšega predsednika je možen nakup prostorov kot
               enkraten strošek, ali najem prostorov ali pa usposobitev primernih prostorov, ki so
               že v lasti države.</p>
               <p>Kar se varovanja tiče, bi to v celoti znašalo letno nekaj manj kot 30 milijonov
               tolarjev, če bi se v celoti izvajalo. Ker pa je obseg varovanja stvar vsakokratne
               varnostne in strokovne ocene v konkretni situaciji, bodo ti stroški najverjetneje v
               resnici bistveno nižji.</p>
               <p>Zato celotni letni stroški bivšega predsednika po vzpostavitvi pisarne po
               prepričanju predlagatelja ne bodo presegali 60 milijonov letno. To pa je red
               velikosti manjšega vladnega urada.</p>
               <p>Splošno znano dejstvo je, da konec leta poteče mandat prvemu predsedniku samostojne
               Republike Slovenije. Prav tako ni nobena skrivnost, da želimo s tem zakonom
               omogočiti, da se tudi v prihodnje izkoristi ugled in prestiž vsakokratnega
               predsednika države, ki bi lahko prispeval k reševanju mednarodnih problemov in ki bi
               obenem utrjeval ugled Republike Slovenije po svetu.</p>
               <p>Spoštovane poslanke in poslanci! Kljub specifičnemu obdobju, v katerem se omenjeni
               zakon sprejema, ne dvomim, da bo v nadaljnji proceduri možno sprejeti zakon, ki bo
               rezultat ustreznega vrednotenja te funkcije. To pa lahko v sistemu parlamentarne
               demokracije dokončno odloči le parlament sam. Hvala lepa.</p>
            </sp>
            <sp xml:id="SDZ3-Redna-18-2002-09-25.sp65">

               <speaker>PREDSEDNIK BORUT PAHOR:</speaker>

               <p>Hvala lepa vam, gospod dr. Nahtigal. Sedaj bomo slišali sedem stališč poslanskih
               skupin. Najprej dajem besedo kolegu Potrču, v imenu poslanske skupine Združene liste
               socialnih demokratov, za njim kolegu Brejcu, v imenu Socialdemokratske stranke
               Slovenije. Prosim.</p>
            </sp>
            <sp xml:id="SDZ3-Redna-18-2002-09-25.sp66">

               <speaker>MIRAN POTRČ:</speaker>

               <p>Hvala lepa, gospod predsednik. Spoštovane kolegice in kolegi! Predsednik republike je
               ustavna institucija. Predsednik republike predstavlja Republiko Slovenijo in je
               vrhovni poveljnik njenih obrambnih sil. Država Slovenija je odgovorna, da zagotavlja
               predsedniku republike pogoje za opravljanje njegove funkcije. Ti pogoji doslej niso
               bili sporni niti za predsednika niti za javnost, to je le utrjevalo ugled funkcije
               predsednika republike.</p>
               <p>Tudi v tem zakonu določeni pogoji morajo omogočati njegovo delovanje, hkrati pa po
               obsegu ne smejo biti nesorazmerni potrebam, pa tudi ne predstavam večine državljank
               in državljanov ter splošni blaginji in možnosti države. Samo to lahko krepi
               odgovornost, javni ugled in moralno avtoriteto, ki so bistveni za uspešno delovanje
               predsednika republike.</p>
               <p>Temeljni kriterij za pravice bivšega predsednika naj bo predvsem pomen funkcije, ki
               jo je opravljal v korist Slovenije, in možnosti, da lahko svoje izkušnje, ugled,
               osebna poznanstva in prijateljstva z državniki po svetu v kar največji meri še
               uporabi za koristi države. Politika in odločitve se namreč ne sprejemajo, predvsem pa
               ne pripravljajo, samo v formalnih kontaktih. K njim lahko veliko prispevajo tudi
               osebna poznanstva in v skupnem preteklem delu ustvarjeni odnosi spoštovanja in
               zaupanja.</p>
               <p>Nekaj določb o vprašanjih, ki jih ureja predlagani zakon, je doslej urejal zakon o
               poslancih. Določbe tega zakona o materialnih in drugih pogojih za delo poslancev ter
               o pravicah poslancev po prenehanju mandata so se primerno uporabljale tudi za
               predsednika republike. Plačo je določil v zadnjem času zakon o razmerjih plač v
               javnem sektorju. Organizacijo in delovanje služb pa je doslej določal predsednik sam.</p>
               <p>Kljub temu da glede tega ni bilo nobenih resnejših praktičnih vprašanj, vlada meni,
               da institucija predsednika republike kot ustavne kategorije zahteva samostojno
               zakonsko ureditev, saj se je ureditev materialnih in drugih pogojev za opravljanje
               funkcije predsednika republike pokazala kot neprimerna in pomanjkljiva. Citiram
               mnenje vlade. Konkretneje te trditve vlada, ni argumentirala, kar je slabo, saj ne
               pokaže, kje konkretno je bila sedanja ureditev pomanjkljiva. Res pa primerljivi
               pregled v osmih evropskih državah, ki ga je zakonu priložila vlada, pokaže, da večina
               teh držav mnogo konkretneje in celoviteje ureja to vprašanje. Zato v poslanski
               skupini Združene liste socialnih demokratov načelno soglašamo, da se ob zagotavljanju
               pogojev za opravljanje funkcije predsednika republike sprejme poseben zakon.</p>
               <p>Kar zadeva položaj in pravice predsednika republike v funkciji, tistega, ki bo, je
               zdaj v funkciji in ki bo kasneje izvoljen, menimo, da uresničevanje zakona ne bi
               smelo predstavljati resnejših vprašanj. Pravico do rezidence in protokolarnih
               objektov imajo predsedniki v vseh državah. Vendar je to po našem mnenju eno od
               vprašanj, glede katerega bi kazalo zakonske določbe zapisati jasneje, da rezidenca ne
               bo stvar posebnih želja in ugodnosti, temveč objektivnih potreb opravljanja funkcije
               predsednika države.</p>
               <p>Vsekakor pa bi, po našem mnenju, v zakon kazalo vgraditi določbe, da se lahko
               predsednik v celoti ali deloma odpove posamezni pravici, ki mu jo nudi ta zakon, če
               odpoved pravici ne bi oteževala uresničevanja njegovih predsedniških dolžnosti.
               Iskreno rečeno, slabo bi bilo določati obseg pravic in dolžnosti, glede katerih bi ob
               eventualnih razpravah o njih imeli aktualni ali bivši predsedniki povsem drugačna
               mnenja.</p>
               <p>Kar zadeva pravice predsednika republike po prenehanju funkcije, je prav poudariti,
               da je različnost ureditve tega vprašanja v primerljivih državah mnogo večja, kot je
               glede aktualnega predsednika v funkciji. To otežuje ureditev tega vprašanja v našem
               zakonu in zahteva še večjo občutljivost. Pravice predsednika republike po prenehanju
               mandata, po našem mnenju, kolikor bo to le mogoče, ne gre določati z vidika pretekle
               funkcije in zaslug, še manj z vidika posamezne osebe, temveč predvsem zaradi
               zagotavljanja nalog, ki jih še lahko opravi v korist države.</p>
               <p>Iz teh izhodišč bi zato v tem delu zakona poudarili in uredili predvsem dvoje načel.
               Prvič, pravice bivšega predsednika naj bodo različne, tudi bistveno različne, če se
               bomo tako dogovorili, za določen čas po prenehanju mandata, recimo največ še en
               mandat, od preostalega obdobja, do njegove smrti. To je ideja, ki je doslej v zakonu
               ni, in jo predlagamo v razmislek na novo. Po določenem času namreč posebne pravice
               glede na nadomestila plače, pisarn, kabineta, varovanja, službenega vozila s šoferjem
               in podobno niso potrebne.</p>
               <p>In drugič, v času, ko uživa posebne pravice, se pravi, recimo, še en mandat, je
               bivši predsednik moralno zavezan, po dogovoru s pristojnimi državnimi organi, v
               korist Republike Slovenije sodelovati s svojimi mnenji in ocenami pri uresničevanju
               zunanjepolitičnih ciljev in interesov, pa tudi z dogovorjeno mednarodno aktivnostjo
               in sodelovanjem. Menimo, da mu nekatere od materialnih ugodnosti lahko gredo le, če
               hkrati še deluje v korist države.</p>
               <p>Posebej pa naj poudarim, da bi tudi pri prejšnjem predsedniku zapisali določbo, da
               se v zakonu predvidenim pravicam in ugodnostim lahko odpove, če odpoved teh pravic ne
               bi krnila ugleda funkcije predsednika.</p>
               <p>Naj končam. Dejstvo, da o tem zakonu razpravljamo neposredno pred pričetkom volilne
               kampanje za volitve predsednika republike, ter številna imena kandidatov za novega
               predsednika, nam razprave o tem zakonu ne olajšujejo. Niti nam, še manj pa javnosti,
               ki bo glede določanja posebnih pravic zagotovo občutljiva. Poskušajmo vprašanje in
               stališča kar se da objektivizirati in pri tem odmisliti, kdo bo v kratkem bivši in
               kdo novi predsednik. Odločajmo se glede na vlogo in položaj ustavne institucije ter
               glede na potrebe in interese države. Hvala lepa.</p>
            </sp>
            <sp xml:id="SDZ3-Redna-18-2002-09-25.sp67">

               <speaker>PREDSEDNIK BORUT PAHOR:</speaker>

               <p>Hvala lepa vam, koleg Potrč. Zdaj dajem besedo kolegu dr. Brejcu. Za njim bo dobil
               besedo kolega Bogomir Vnučec v imenu poslanske skupine SMS. Prosim, kolega gospod
               Brejc.</p>
            </sp>
            <sp xml:id="SDZ3-Redna-18-2002-09-25.sp68">

               <speaker>DR. MIHA BREJC:</speaker>

               <p>Spoštovane gospe in gospodje. Zakon o zagotavljanju pogojev za opravljanje funkcije
               predsednika republike po našem mnenju ni primeren za nadaljnjo obravnavo v državnem
               zboru.</p>
               <p>Vsi soglašamo v naši poslanski skupini s tem, da to področje v aktualni zakonodaji ni
               ustrezno urejeno in ga je treba urediti. O tem ni nobenega dvoma. Seveda pa je treba
               tudi reči, da mora biti zakon napisan tako, da bo veljal za vsakega bodočega bivšega
               predsednika. Načeloma smo za to, da vsak predsednik države po prenehanju mandata
               uživa nekatere ugodnosti, vendar naj bodo primerljive z drugimi evropskimi državami
               in skladne z našimi materialnimi možnostmi.</p>
               <p>Ko je prej dr. Nahtigal omenjal primerljivost, je le treba reči, da recimo
               najbogatejša država v Evropi, Švica denimo, bivšim predsednikom ne daje nikakršnih
               ugodnosti. Tudi naša soseda Avstrija ne in tako naprej. Ampak jaz vendarle mislim, da
               nekatere ugodnosti pa predsedniki morajo imeti.</p>
               <p>V naši stranki smo ugotovili, da ta predlog zakona, ki ga imamo danes v postopku,
               močno odstopa od tega našega stališča in daje vsakokratnemu bivšemu predsedniku in
               njegovemu partnerju preveč ugodnosti. Dovolite, da sem kar konkreten.</p>
               <p>Nekaj pripomb na sam tekst zakona in gradivo, ki je bilo priloženo. V 5. poglavju
               zakona je določen 15% pavšal za zakonskega partnerja predsednika republike. Najbrž je
               to potrebno, da so neka sredstva v ta namen odobrena, vendar bi predlagali, da
               predlagatelj prouči skladnost te določbe s siceršnjo prakso in zahtevami računskega
               sodišča.</p>
               <p>V 16. členu pa pridemo do zadrege, ko v zadnjem odstavku predlagatelj govori o tem,
               da, citiram »položaj in pravice zakonca predsednika republike po tem zakonu veljajo
               tudi za izvenzakonskega partnerja, ki je s predsednikom republike živel najmanj 10
               let v izvenzakonski skupnosti«. Ta določba je zaradi več razlogov nerodna, kajti
               datum poroke se da ugotoviti, začetek izvenzakonske skupnosti je pa bolj ohlapna
               zadeva. Poleg tega vi, ki govorite o tem, vsi enaki, vsi enakopravni, bi morali
               razmisliti tudi o tem, ali to velja tudi za istospolne partnerje, ker pač poznamo
               vaša stališča.</p>
               <p>Če lahko pogledamo 6. poglavje, 20. člen pravi, da ima bivši predsednik pravico, da
               se v treh mesecih po prenehanju funkcije predsednika republike vrne na delo, ki ga je
               opravljal, ali na drugo delo, ki ustreza vrsti in stopnji njegove strokovne
               izobrazbe. Kaj pa, če to stori po enem letu? Namreč, vsi govorimo o tem, da je prav,
               da mu pripadajo neke ugodnosti eno leto in najbrž da to ni sporno. Ampak vendarle,
               določba je tako neprecizna, da bi utegnila povzročiti bivšim predsednikom težave.
               Zato mislim, da naj predlagatelj to prouči.</p>
               <p>V 21. členu ima bivši predsednik republike pravico do nadomestila, in sicer v višini
               razlike med njegovimi osebnimi prejemki in 90-odstotki plače predsednika republike.
               Če se, denimo, bivši predsednik ne bi zaposlil v, ne vem, Ljubljanski banki, na vrhu
               ali pa zavarovalnici Triglav ali kakšni podobni zadevi, bi najbrž bila njegova plača
               precej nižja in je torej jasno, da gre za tendenco, da je 90 odstotkov plače. Se
               pravi, tudi ko se upokoji, je ta razlika med dejansko pokojnino in 90 odstotki po
               sedanjih predpisih precejšnja. Tu že delamo razliko, ki je po našem mnenju
               sporna.</p>
               <p>Imamo zakon o pokojninskem in invalidskem zavarovanju in mislim, da mora zakon
               veljati za vse. Če pa ne velja za vse, potem je treba v tem zakonu posebej povedati,
               kako je s predsedniki in bivšimi predsedniki in tako naprej.</p>
               <p>V 22. členu, ta je verjetno med bolj spornimi, govori predlagatelj o tem, kaj
               pripada bivšemu predsedniku republike: pisarna, svetovalec, tajnica, varnostnik, kar
               pomeni tri ali štiri, ker pač eden ne more biti 24 ur v službi, varovanje objekta,
               pri čemer ni jasno, ali gre za tehnično in fizično, ker sedaj je oboje, mislim, da je
               to potrebno rešiti za vsakokratnega predsednika.</p>
               <p>Stalna uporaba vozila in voznika. Tu bomo prišli do zanimive situacije. Če se recimo
               bivši predsednik zaposli na svojem prejšnjem delovnem mestu in postane recimo spet
               vrhovni državni tožilec ali pa tožilka recimo, potem ji pripada voznik in varnostnik,
               vsak dan ko se pelje v službo in nazaj in kamorkoli. To bo pa zanimiva situacija.
               Mislim, da to ni v redu.</p>
               <p>Potem dostop do arhiva iz časov, ko je opravljal funkcijo predsednika. Ta določba je
               v nasprotju z zakonom o arhivskem gradivu in arhivih. Naj predlagatelji to proučijo.
               Brskanje po arhivih iz preteklih obdobij ni dopustno. Določba sama v zakonu pa se
               glasi takole. Predsednik, ki mu je prenehala funkcija, ima pravico dostopa do arhiva
               iz časov, ko je opravljal funkcijo predsednika. To je popolnoma nestrokovni izraz.
               Vlada ne pozna zakona o arhivih in arhivskem gradivu, ki loči med dokumentarnim in
               arhivskim gradivom, ampak ne bom vas zdaj s tem utrujal, bi bilo pa prav, da vlada o
               tem razmisli. Po mojem mnenju je treba to določbo črtati, ker nihče nima pravice, da
               bi se po preteku mandata vračal na svoje prejšnje delovno mesto in si ogledoval
               zbirko, ki je nastajala v njegovem času. Tega ni, tega ni. Se pravi, če nihče drug
               tega ne more, potem naj tudi predsednik države, bivši predsednik države tega ne dela.</p>
               <p>Potem imamo 23. člen, "o uporabi sredstev odloča predsednik, ki mu je funkcija
               prenehala", in vse to se naj bi dogajalo v prostorih aktualnega predsednika. Zaradi
               več razlogov ne bi bilo primerno, da bi bil urad bivšega predsednika ali bivših
               predsednikov, kot mi mislimo, znotraj objekta, kjer je aktualni predsednik. Mislimo,
               da je mnogo bolje, da vlada zagotovi v enem od svojih objektov primeren prostor, kjer
               bi lahko bivši predsedniki vlade opravili svoje posle, ki so vezani na to njihovo
               nekdanjo oziroma sedanjo, kako naj rečem, aktualno pozicijo.</p>
               <p>Tu so tudi nepotrebne določbe, da mora generalni sekretar, sedanji generalni
               sekretar, en mesec pred potekom mandata predsednika razporediti delavce v novi
               kabinet. Ja, to so določbe, ki so v principu v nasprotju s tistim, kar smo prejšnje
               leto oziroma kar smo letos sprejeli v tem zboru, ko smo govorili o zakonu o javnih
               uslužbencih. To so javni uslužbenci, vezani na mandat, tako kot je minister, ki ima
               pravico s seboj pripeljati skupino ljudi, po preteku mandata razrešen, in s tem
               seveda tudi njegovi ožji sodelavci. Tako je tudi s predsednikom republike in nobenih
               razlogov ni, da bi bilo drugače, zato prosim, da predlagatelj prouči to določbo in jo
               tudi uskladi z zakonom o javnih uslužbencih.</p>
               <p>27. člen je po mojem mnenju nekoliko neroden, ker naj bi veljal za nazaj. Vsekakor
               je to, po mojem mnenju, problematična določba in je nepotrebna.</p>
               <p>Zanimivo, da vlada - čeprav je danes dr. Nahtigal povedal nekaj o finančnih
               sredstvih - v parlament pošlje dokument, ki ne izpolnjuje formalnih pogojev za
               obravnavo. Ta tekst ne vsebuje v 3. točki <stage xml:id="SDZ3-Redna-18-2002-09-25.stage13">(finančne in druge posledice, stran 6)</stage> ne
               pravih vsebinskih podatkov, niti ne finančnih dejanskih zneskov. Danes smo jih nekaj
               slišali v uvodnem govoru, vendar to mora biti sestavina predloga zakona, kar je vsem
               nam znano, pa to ni. Poleg tega sta tu samo dve alinei, manjkajo še vse ostale, o
               katerih sem malo prej govoril.</p>
               <p>Zdaj, ko berem ta zakon, pa ne bi želel biti zloben, ampak nekako mi pride na misel,
               da čim manjša je država, tem večji so službeni avtomobili in večje so ugodnosti za
               predsednike. Naša stranka, Socialdemokratska stranka tega zakona ne bo podprla, kot
               sem že dejal, ker predlagatelj pretirava z ugodnostmi, ker zakon ni v skladu, niti z
               materialnimi možnostmi države. Po našem mnenju pa ne bi bilo etično, da bi pri 14%
               stopnji revščine v Sloveniji, pri več kot 100.000 brezposelnih, pri nekaj 100.000
               delavkah in delavcih z borno plačo in pri več kot 60% upokojencev, ki imajo tudi zelo
               borne pokojnine, v tem državnem zboru sprejeli zakon, ki bi dajal vsakokratnemu
               nekdanjemu predsedniku po mojem mnenju neizmerno velike ugodnosti.</p>
               <p>In kaj predlagam? Še to naj rečem. Aktualni predsednik in skorajšnji bivši
               predsednik je v javnosti prikazan kot skromen človek. Predlagatelj ga s tem zakonom
               spravlja v strahovite težave. Kako se bo počutil sedanji predsednik, ko bo deležen
               nenadoma vseh teh ugodnosti, ki niso v njegovi naravi, vsaj če sodimo po njegovi
               javnomnenjski podobi. Kaj predlagamo? Mislimo, da je treba ločiti dve obdobji v
               življenju postpredsednika. Prvo je eno leto po prenehanju mandata. To je več ali manj
               urejeno že s sedanjo zakonodajo in tu najbrž ni kakšnih posebnih odmikov od sedanje
               prakse. Seveda, naj ima eno leto plačo, naj ima varovanje, tako kot ima predsednik
               vlade po prenehanju mandata voznika. Tu najbrž za prvo leto ni nobenih spornih točk,
               vsaj jaz jih ta hip nisem opazil.</p>
               <p>Po preteku tega leta naj ima pokojnino, ki mu pripada po zakonu. Naj uživa vse
               pravice, ki mu pritičejo kot nekdanjemu predsedniku države, ko gre za protokol,
               državne proslave in podobne stvari in ko gre za mednarodno dejavnost, kjer nastopa v
               funkciji nekdanjega predsednika v teh različnih mednarodnih asociacijah, klubih in
               podobno. Te neformalne poti so pomembne in je prav, da vendarle zagotovimo tudi
               vsakokratnemu aktualnemu predsedniku, da to svojo pozicijo tudi v tem smislu
               opravi.</p>
               <p>Glede prevoza. Naj ga ima takrat, kadar opravlja to svojo funkcijo bivšega
               predsednika v nekem protokolarnem smislu in podobno.</p>
               <p>Pisarna. Jaz dvomim, da bi aktualni predsednik potreboval svojo pisarno s
               svetovalcem in ne vem, kaj še vse. Že sedanji predsednik nima, aktualni predsednik po
               ustavi nima ne vem kakšnih pristojnosti. Čemu bi potem potreboval še sam, potem ko ni
               več predsednik, še ne vem kaj. Mislim, da je povsem dovolj, da ima neko pisarno, ki
               jo določi vlada, ki je primerna, mislim, po vseh kriterijih, z ustrezno strokovno
               osebo, tajnico, recimo, ki obvlada korespondenco, tuje jezike in tako naprej, da
               lahko predsednik komunicira s svetom, z državljani in tako naprej. To povsem
               zadostuje, ni nobene potrebe po ne vem kakšnih svetovalcih in tako naprej. Mi zelo
               nasprotujemo temu.</p>
               <p>Kot sem dejal že na začetku, če bi prisluhnili našemu predlogu, potem tega zakona ne
               bi poslali v nadaljnjo obravnavo, ampak bi ga zavrnili. Če pa bo ta zakon prešel prvo
               obravnavo in potem drugo, pa pričakujem, da bo predlagatelj prisluhnil temu, kar smo
               v poslanski skupini oblikovali. Hvala lepa.</p>
            </sp>
            <sp xml:id="SDZ3-Redna-18-2002-09-25.sp69">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega dr. Brejc. Zdaj dajem besedo kolegu Vnučcu, ki bo predstavil
               stališče poslanske skupine stranke mladih. Za njim bo dobil besedo kolega Anderlič za
               poslansko skupino Liberalne demokracije Slovenije. Najprej pa, kot rečeno, kolega
               Vnučec, prosim.</p>
            </sp>
            <sp xml:id="SDZ3-Redna-18-2002-09-25.sp70">

               <speaker>BOGOMIR VNUČEC:</speaker>

               <p>Hvala za besedo, gospod predsednik. Spoštovani predstavniki vlade, kolegice in
               kolegi! V poslanski skupini Stranke mladih podpiramo namen, da se glede predsednika
               republike uredi položaj glede materialnih in drugih pogojev za opravljanje funkcije,
               vključno s pravicami po prenehanju funkcije. Vprašanje pa je če s tem zakonom ne
               prehitevamo. Po mnenju naše poslanske skupine bi bilo bolj primerno, da bi najprej
               sprejeli zakon o predsedniku republike, ki ga v tem trenutku še nimamo, kjer bi
               združili določbe iz ustave in področnih zakonov, ki urejajo položaj funkcije in
               pristojnosti predsednika republike. Tako bi dobili možnost, da se natančneje določijo
               stvari, ki v sedanjih predpisih niso precizirane. Tako bi po našem prepričanju lažje
               odločali in razpravljali o temi, ki je vsebina zakonskega predloga, ki ga imamo danes
               na svojih klopeh. Še posebej ob dejstvu, da je predsednik republike institucija s
               precej posebnostmi. Gre za individualni in ne kolektivni organ, predsednik države je
               vrhovni reprezentant, če se lahko tako izrazim, države doma in navzven, in je zato še
               posebej pomembno, da uživa visok moralni in politični ugled. Če pa sprejmemo nek
               zakon z nekimi takimi ugodnostmi, kot smo že slišali, pa je to tu lahko vprašljivo.
               Le na ta način lahko funkcije potem opravlja samostojno in neodvisno ter s potrebno
               mero nevtralnosti.</p>
               <p>S takšnim redosledom bi se izognili očitkom, da sprejemamo zakon le za eno osebo, za
               trenutno aktualnega predsednika, čeprav gre za zakon, ki se tiče vseh predsednikov,
               tudi bodočih.</p>
               <p>Predlog zakona, ki ga danes obravnavamo, namreč vsebuje rešitve, ki naj bi uredile
               materialne in druge pogoje za delo predsednika ter pravice predsednika po prenehanju
               funkcije. Tu nas moti, da so zakonske rešitve v določenih delih pretirane. Zato velja
               še posebno dobro premisliti, kako rešiti status predsednika po prenehanju funkcije.</p>
               <p>Če se ozremo po sosednjih državah, lahko ugotovimo in smo že slišali, imajo to zelo
               različno urejeno. Od tega, da ni nobenih bonitet in nobenih ugodnosti, pa do rešitve,
               ki nam je še najbližja, v Italiji, kjer predsednik po prenehanju funkcije postane
               doživljenjski senator in uživa vse pravice, ki izhajajo iz te funkcije.</p>
               <p>Poleg tega tudi menimo, da je treba postaviti tudi omejitve pri podeljevanju
               ugodnosti po prenehanju funkcije, saj smo prepričani, da bi pri teh zadevah veljajo
               ubrati bolj restriktiven pristop, še posebej glede določb o administrativnem,
               tehničnem osebju in varovanju. In seveda predlagamo tudi, da so te ugodnosti prej
               pravilo, prej izjema kot pravilo.</p>
               <p>Pogrešamo tudi podrobnejše določbe, ki bi te pravice lahko tudi ukinile, če bi
               recimo bivši predsednik storil kakšna dejanja, ki jih zakon o poslancih opredeljuje
               kot razlog za prenehanje mandata poslanca. Tukaj pogrešamo pač tudi te določbe.</p>
               <p>Na koncu bi še povedal, da bo Stranka mladih, poslanska skupina, v tej fazi zakon
               podprla, od predlagatelja pa pričakujemo, da bo redno proučil naše pripombe in jih
               tudi vnesel v drugo obravnavo. Hvala.</p>
            </sp>
            <sp xml:id="SDZ3-Redna-18-2002-09-25.sp71">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega Vnučec. Zdaj dajem besedo kolegu Tonetu Anderliču, predstavil
               bo stališča poslanske skupine LDS, za njim dobi besedo kolega Franci Rokavec, za
               poslansko skupino SLS. Prosim.</p>
            </sp>
            <sp xml:id="SDZ3-Redna-18-2002-09-25.sp72">

               <speaker>ANTON ANDERLIČ:</speaker>

               <p>Spoštovani. Končno dobivamo zakon, ki bo uredil vprašanje, ki bi po našem mnenju
               moralo biti že zdavnaj urejeno, če ne že takoj ob sprejemu ustave.</p>
               <p>Dejstvo je, da ta zakon ureja oboje: status predsednika med upravljanjem funkcije in
               pa status po mandatu in da je na žalost veliko več diskusij, tudi javnih odzivov na
               tisti del, ki naj bi urejal vprašanja predsednika, predsednice po mandatu.</p>
               <p>Mislim, da je potrebno iti po vrsti in seveda urediti najprej vprašanja uradnega
               oziroma predsednika med opravljanjem funkcije. Škoda je, da so členi, ki urejajo to
               vprašanje, pravzaprav skopi, nedoločni in ni sprejemljivo za našo poslansko skupino,
               da se napiše v 3. členu, na primer, za izvrševanje funkcije predsednika Republike
               Slovenije vlada v soglasju s predsednikom določi pogoje za delovanje. Po našem mnenju
               je potrebno in nujno določiti rezidenco predsednika države, ki bo ne glede na to, kdo
               bo predsednik, in seveda da je to trajno in nespreminjajoče od mandata do mandata.
               Kajti lahko se bi zgodila na eni strani resnično prevelika skromnost, ki ne sodi k
               predsedniku države, kakor tudi seveda kakšno predimenzioniranje, kar pa seveda ne bi
               bilo vskladu ne s pričakovanji državljanov, kot ne v skladu s finančnimi možnostmi
               države.</p>
               <p>Zato tudi nekako je čudno pravzaprav, da zakon ni opremljen s finančnimi posledicami
               in se strinjam, ker bodo verjetno tudi diskusije še naprej, da bi to vprašanje
               preprosto rešili tako, da uredimo posamezna vprašanja tako, kot dejansko morajo biti,
               torej od rezidence, do služb in vsega drugega, vključno z varovanjem. To se da še
               kako jasno izračunati oziroma vrednotiti z aktualnimi merili, ki pa prav gotovo
               obstajajo in seveda ni mogoče reči, da pač bo to 60, mogoče 70 ali pa kaj drugega,
               kakšno drugo številko, in to bi na koncu bilo ali skromno ali pa predimenzionirano.
               To pa za nas ni sprejemljivo.</p>
               <p>Jasno je, da v ta kontekst sodi tudi vprašanje, kako je z zakoncem. Mi menimo, da je
               predsednik države prvi diplomat, prvi, ki predstavlja državo in da bi skladno z
               zakonom o zunanjih zadevah in nekaterimi drugimi ureditvami to lahko uredili tudi za
               zakonca aktualnega predsednika oziroma predsednice in si ni mogoče izmišljatinekih
               napol variant, ali pa kakšne druge. Prav tako je bilo nekaj sicer že rečenega, mogoče
               v šali, ampak vendarle, je res, mi zakon o zakonski skupnosti imamo in v tem smislu
               velja za vse državljane in tudi za predsednika in predsednico in s tega vidika bi
               morali to preprosto povzeti, urediti v zakonu oziroma podzakonskih aktih, da to ne bi
               bil neki problem.</p>
               <p>Jasno je, da tisti del, ko zakon ureja status po mandatu, da je nedorečen in da
               seveda daje možnosti raznih sklepanj o tem, kaj si bo kdo zamislil in kaj, da si bo
               kdo uredil, če bo recimo bolj prijazen, če bo bolj, ne vem kaj mu bo vlada in te
               službe uredila nekaj več, ostalo, drugemu pač ne.</p>
               <p>Mislim, da je potrebno urediti namesto brezpogojne pravice lastnega urada, ki bi ga
               imel bivši predsednik, da je treba urediti možnosti, ki so bile tukaj omenjene, torej
               korespondenco opravljanja nekaterih funkcij, ki jih on opravlja skladno z možnostmi,
               ki jih lahko aktualni urad predsednika nudi bivšemu predsedniku.</p>
               <p>Kar se tiče varovanja, mislim, da imamo to urejeno v tej državi, da se to spreminja
               samo glede na ogroženost države in stopnjo varnosti, ki je v določenem trenutku
               aktualna, in da v tem smislu bi moralo veljati tudi za bivšega predsednika. Tako na
               koncu vendarle menimo, da je zakon potreben, potrebuje ga država, ne predsednik in ne
               bivši predsednik, ampak država, ker je država urejena in ker menimo, da si na tem
               področju ne bi smeli dovoliti, da tekmujemo okrog tega, kdo je bolj za neke
               privilegije, kdo manj, temveč da ta zakon poskušamo približatitako s strani vladnih
               stališč kot tudi strank, predvsem strank, ki so zastopane v parlamentu, in na nek
               način s konsenzom to sprejmemo. Mislim, da je to zadeva, pri kateri bi lahko
               govorili, da jo je treba poenotiti in urediti s konsenzom.</p>
               <p>Kot sem rekel, mi nismo za pretiravanje v eno ali drugo smer, in v tem smislu bomo po
               tem, ko bomo podprli zakon, da nadaljuje pot, poskušali usklajevati stališča z vsemi
               drugimi strankami, zastopanimi v parlamentu. Hvala.</p>
            </sp>
            <sp xml:id="SDZ3-Redna-18-2002-09-25.sp73">

               <speaker>PREDSEDNIK BORUT PAHOR:</speaker>

               <p>Hvala lepa, kolega Anderlič. Zdaj dajem besedo kolegu Franciju Rokavcu, ki bo
               predstavil stališče poslanske skupine Slovenske ljudske stranke. Za njim bo dobil
               besedo kolega Jelinčič za predstavitev stališč poslanske skupine SNS. Prosim.</p>
            </sp>
            <sp xml:id="SDZ3-Redna-18-2002-09-25.sp74">

               <speaker>FRANCI ROKAVEC:</speaker>

               <p>Hvala za besedo, gospod predsednik. Spoštovane poslanke in poslanci! Poslanska
               skupina Slovenske ljudske stranke meni, da predlog zakona o predsedniku republike ne
               zagotavlja vseh potrebnih poslovniških elementov, ki naj jih vsebuje predlog zakona
               na podlagi novega poslovnika.</p>
               <p>Predvsem je tu pomanjkljiv finančni okvir. V poslanski skupini menimo, da so
               predlagane rešitve v predlogu zakona o predsedniku republike tako pomembne tudi s
               finančnega vidika, da bi jih bilo treba bistveno bolj jasno razdelati v sami
               obrazložitvi predloga zakona. Menimo, da je predlog zakona glede na trenuten gmotni
               položaj v Republiki Sloveniji prerazkošen. Razlog je enostaven: nemogoče je na
               podlagi samega teksta, ki je predložen v obrazložitvi zakona, jasno in precizno
               izračunati, koliko bomo v prihodnje porabili za predsednika republike ali pa za
               bivšega predsednika ali bivše predsednike republike. Prav zato bi kot prvo bilo
               potrebno tudi časovno omejiti to ugodnost.</p>
               <p>V poslanski skupini se zavedamo, da bi zakon o predsedniku republike morali že
               imeti. Dejansko tu obstaja dosti velika odgovornost tudi na vladi Republike
               Slovenije, da je predložila predlog zakona v tem času, v času pred predsedniškimi
               volitvami, ki gotovo ni primeren za obravnavo tega zakona. Zato predlagamo, če bo
               zakon sprejet za nadaljnjo proceduro, da je treba v nadaljnjih postopkih bistveno
               spremeniti predlog zakona, predvsem v smislu, da bo odgovarjal trenutnemu gmotnemu
               stanju v Republiki Sloveniji.</p>
               <p>V poslanski skupini se nam zdijo sporne naslednje določbe. Predvsem sporna se nam
               zdi možnost varovanja objekta, v katerem prebiva bivši predsednik republike, vsekakor
               pa bi tu morala biti drastična časovna omejitev, kakor tudi omejitev plače. Zato bi
               moral zakon vsebovati določilo, da se mora bivši predsednik obvezno upokojiti, ko
               izpolni pogoje. Podobne pogoje ima tudi sosednja država Avstrija, ki je na tem
               področju lahko zanimiva za rešitve, ki bi jih v nadaljnjem predlogu novega zakona
               tudi lahko upoštevali.</p>
               <p>V poslanski skupini se zdi zelo sporna tudi dikcija naziva »bivši predsednik«. Morda
               je v tem delu celo v nasprotju z ustavo. Vsekakor pa s tem, ko bivšemu predsedniku
               delimo najvišje protokolarne časti, ni najbolj demokratičen. V pogojih parlamentarne
               demokracije oblast izhaja iz volje ljudi in je omejena na mandat. Bivši predsednik ne
               more biti v tem smislu privilegiran v primerjavi z bivšim poslancem ali z bivšim
               predsednikom Vlade Republike Slovenije.</p>
               <p>Zakon je pisan tudi tako, da daje tako imenovanemu bivšemu predsedniku veliko
               vzporednih možnosti, vzporednega delovanja. Tukaj bi se predvsem dotaknil stališča,
               da je potrebno v predlogu zakona o predsedniku republike jasno opredeliti, da ko
               predsednik republike zaključi svoj mandat, seveda ni nikakršnih vzporednih možnosti,
               da bi lahko prišlo kdaj eventualno tudi v prihodnosti do vprašanj o pristojnostih, ki
               bi jih imel, ali aktualni predsednik, ki bi v tistem trenutku bil tudi predsednik
               republike, ali pa bivši predsednik oziroma bivši predsedniki republike. V tem
               kontekstu v poslanski skupini Slovenske ljudske stranke menimo, da je potrebno zakon
               zelo jasno in precizno opredeliti.</p>
               <p>V poslanski skupini tudi opozarjamo, če bi bil tak zakon, kakršen je v tem trenutku,
               sprejet, bi verjetno v bližnji prihodnosti ugotovili, da ima državni proračun z
               bivšimi predsedniki preveč stroškov. Takrat se bo zakon spremenil. Z ustavnega
               stališča opozarjamo, da bodo seveda pridobljene pravice ostale. To pa je verjetno
               tudi tista nevarnost, s katere tudi opozarjamo, da bi bilo potrebno še kako precizno
               oblikovati tekst predloga zakona, ki naj bi ga potem parlament v končni fazi tudi
               sprejel. Hvala lepa.</p>
            </sp>
            <sp xml:id="SDZ3-Redna-18-2002-09-25.sp75">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega Rokavec. Zdaj dajem besedo kolegu Jelinčiču, da bo predstavil
               stališče poslanske skupine Slovenske nacionalne stranke. Zadnjo predstavitev stališč
               poslanske skupine bo imel kolega Janez Drobnič za poslansko skupino Nove Slovenije.
                  Prosim.</p>
            </sp>
            <sp xml:id="SDZ3-Redna-18-2002-09-25.sp76">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Kolegice in kolegi! Pred sabo imamo predlog zakona o
               zagotavljanju pogojev za opravljanje funkcije predsednika republike, kar pravzaprav
               sodim, da je pametno, da smo ga dobili na mizo. Dejstvo je, da vse države imajo
               urejene pozicija predsednika države oziroma bivšega predsednika države.</p>
               <p>Jaz se ne bom spuščal v prvih nekaj členov, vendar pa mislim, da je nekaj zadev
               navkljub vsemu potrebno spremeniti v kasnejših členih zakona. Zagotovo me moti 18.
               člen, kjer piše, da predsednik republike, ko mu preneha funkcija in tako naprej, ima
               pravico do nadomestila plače v višini plače predsednika republike, dokler se ne
               zaposli oziroma dokler ne izpolni pogojev za upokojitev.</p>
               <p>Mislim, da, ko je nekdo predsednik države, zagotovo ne more iti nazaj na svoje bivše
               delovno mesto. Predstavljajte si, recimo, da je nekdo vratar, pa gre potem, ko ni več
               predsednik, nazaj za vratarja in mu je z istim zakonom zagotovljeno, da ima pravico
               do osebnega varovanja, do varovanja objekta, kjer stanuje, do pisarniškega prostora,
               strokovne pomoči, svetovalca in administrativno-tehničnega osebja.</p>
               <p>Če nekdo pride do pozicije predsednika države, v tem primeru mu je treba zagotoviti,
               da se lahko iz te funkcije upokoji. Gre za čast, ki jo država tako pokaže tistemu, ki
               je izbran oziroma, ki mu ljudje, ljudstvo, volivci dajo to čast, da je izbran za
               predsednika in potem pač ne more iti nazaj in letati od vrat do vrat, da bi se zopet
               zaposlil ali kaj podobnega.</p>
               <p>To je sedanja vlada in oblast rezervirala za poslance, ko so odmaknjeni iz teh
               poslanskih prostorov, potem letajo "od poncija do pilata" in iščejo, kdo jih bo vzel
               v službo, ker jih stranke enostavno pozabijo in zavržejo.</p>
               <p>Sprašujem se pa tudi, če morda ni ta dikcija v 18. členu zapisana zato, da bi,
               recimo, gospod predsednik Drnovšek, predsednik vlade Drnovšek, če bi postal
               predsednik republike, potem v naslednjem mandatu moral - glede na določilo člena -
               nazaj zasesti mandatarstvo oziroma pozicijo predsednika vlade. Mislim, da je to treba
               urediti in razmejiti to vprašanje, ki ni tako enostavno in ki ga dobri pravniki
               zagotovo lahko tolmačijo tako kot jaz.</p>
               <p>Drugi odstavek istega člena pravi, da pravica do nadomestila plače se lahko podaljša
               do izpolnitve pogojev za upokojitev po splošnih predpisih, vendar najdlje še za eno
               leto. To se pravi, smo izenačili predsednika države, najvišjo, najbolj častno
               funkcijo v državi s pozicijo poslanca. Glede na to, kako država skrbi za bivše
               poslance, pomeni, da tudi za bivše predsednike ne bo skrbela nič bolje, ampak da jih
               bojo zbrcali nekam v kot.</p>
               <p>Mislim, da se lahko omejim vsaj še na 22. člen, kjer piše: "Predsednik republike, ki
               mu je prenehala funkcija, ima pravico do pisarniškega prostora, strokovne pomoči
               svetovalca in administrativno-tehničnega osebja, pravico do osebnega varovanja, do
               varovanja objekta, v katerem prebiva, ter do stalne uporabe službenega vozila in
               voznika.« To govori v prvem odstavku. Razumljivo je, da bivšemu predsedniku pripada
               nek pisarniški prostor, in razumljivo je da ima v tem pisarniškem prostoru tudi
               nekega svetovalca. To je logično, razumljivo, oportuno in celo zelo pametno. Ne vem
               pa, zakaj bi bivši predsednik potreboval administrativno-tehnično osebje. Kaj je
               administrativno-tehnično osebje? Koliko je lahko tega administrativno-tehničnega
               osebja in kaj bo to administrativno-tehnično osebje počelo? Ali so v tem
               administrativno-tehničnem osebju upoštevani tudi tisti, ki vzdržujejo lifte, ali tudi
               tisti, ki popravljajo ključavnice, ali kaj je to? Ne vem. Mislim, da administrativno
               tehničnega osebja bivši predsednik ne potrebuje.</p>
               <p>Ravno tako sodim, da pravica do osebnega varovanja lahko traja leto, dve, morda tri
               po koncu mandata predsednika države, nikakor pa ne »ad calendas Graecas«, oziroma do
               konca.</p>
               <p>Ravno tako tudi varovanje objekta lahko traja enako kot pravica do osebnega
               varovanja, nikakor pa ne za vse večne čase.</p>
               <p>Vprašljiva pa je po mnenju Slovenske nacionalne stranke tudi uporaba službenega
               vozila in voznika, in sicer stalna uporaba službenega vozila in voznika. Sodim, da je
               že v prejšnjih členih napisano, kakšno plačo oziroma kakšno nadomestilo naj bi imel
               predsednik države, s čimer se v principu strinjam. Nikakor pa ne mislim, da bi tu
               notri sodila tudi uporaba službenega vozila in voznika za vse čase.</p>
               <p>In če se obrnem še na četrti odstavek istega, 22. člena, me moti to, da predsednik,
               ki mu je prenehala funkcija, ima pravico do vstopa do arhiva iz časa, ko je opravljal
               funkcijo predsednika. Mislim, da si vsak predsednik dela svoj lastni arhiv, vsaj
               takaje navada in takšna je praksa. Vprašljiv pa je dostop do tega arhiva, kajti
               zagotovo so v tem arhivu, ki je last države - tega ne smemo pozabiti, to ni last
               predsednika, je last države Slovenije -, zagotovo so notri tudi tajni dokumenti.
               Kakšen bo potem dostop do tajnih dokumentov? Zadevo bo treba urediti urejena tudi v
               zakonu o varovanju tajnih dokumentov. Tam notri ni funkcije bivšega predsednika.
               Mislim, da ta funkcija bivšega predsednika tudi ne more biti opredeljena tam notri,
               ampak ima predsednik, dokler je predsednik, pač dostop do vsega tistega, kar mu
               določa oziroma mu bo določal zakon oziroma mu določa predlog zakona, nikakor pa ne
               more to veljati za nazaj, da bo čez čas zadevo mimo in v nasprotju z ostalimi
               državljani lahko uporabljal, v tem primeru tajne dokumente. Mislim, da je, kot sem že
               rekel, arhiv last države in za varovanje tajnih dokumentov veljajo zakoni, ki naj
               bodo za vse enaki.</p>
               <p>Lahko bi se obrnil še na 15. in 16. člen, ki govori o zakoncu predsednika republike,
               vendar se ne bom obrnil na ta člen, ker marsikateri od kandidatov za prihodnjega
               predsednika republike nima ali pa še nima svojega zakonskega partnerja. Hvala lepa.
           </p>
            </sp>
            <sp xml:id="SDZ3-Redna-18-2002-09-25.sp77">

               <speaker>PREDSEDNIK BORUT PAHOR:</speaker>

               <p>Prosim za mir v dvorani. Hvala lepa, kolega Jelinčič. Za vami bo kot zadnji od
               predstavnikov poslanskih skupin nastopil kolega mag. Drobnič, ki bo predstavil
               stališča poslanske skupine Nove Slovenije. Zatem bodo sledile razprave poslank in
               poslancev, najprej bo na vrsti kolegica Majda Potrata, za njo kolega Janez Janša.
           </p>
            </sp>
            <sp xml:id="SDZ3-Redna-18-2002-09-25.sp78">
               <speaker>MAG. JANEZ DROBNIČ:</speaker>
               <p>Hvala lepa za besedo, gospod predsednik. Spoštovane kolegice in kolegi!
            Dovolite, da predstavim mnenje Nove Slovenije k zakonu o zagotavljanju pogojev za
            opravljanje funkcije predsednika republike. </p>
               <p>Naše osnovno izhodišče je, da predloženi
               zakon ne izpolnjuje vseh poslovniških določil za pripravo zakona, zato s tega vidika
               ni primeren in ni popoln, da bi ga v državnem zboru lahko obravnavali. Ne samo zaradi
               proceduralnih zahtev, pač pa tudi zaradi vsebinskih zahtev, ki manjkajo. To so
               nekateri predstavniki poslanskih skupin že omenili.</p>
               <p>Kar se pa tiče vsebine, vsebino lahko razdelimo na dve področji: na funkcijo in
               pravno ureditev v okviru aktualne funkcije predsednika države, predsednika republike,
               in pa za obdobje po prenehanju funkcije. Predlagatelj bi se lahko, kar se tiče tega
               prvega poglavja, odločil za to, da bi v obstoječih zakonih uredil določene stvari,
               tudi glede uslužbencev, v okviru zakona o javnih uslužbencih. Tako pa je določene
               stvari potegnil ven in se nahajajo v tem.</p>
               <p>V poslanski skupini Nove Slovenije menimo, da bi na podoben način morali urediti
               ostale funkcionarje, vladne, torej šefa vlade in pa predsednika ustavnega sodišča.</p>
               <p>Zdaj pa, kar se tiče tistega drugega dela, po prenehanju funkcije. Omenil sem že, da
               niso izpolnjena vsa poslovniška določila, torej finančne posledice tega zakona. Potem
               nam je predstavnik vlade omenil, da bo to stalo približno 60 milijonov po predlogu
               tega zakona. To seveda ni res. Že sama postavka varovanja, varnostnikov bo znesla
               skorajda toliko, kajti če ima stalno varovanje, varstvo, pomeni štiri varnostnike
               konstantno zaposlene, pri čemer se lahko zgodijo, zaradi bolniške ali česa podobnega,
               še dodatni stroški. In če to izračunate, imate takoj posledice.</p>
               <p>Lahko se dotaknemu tudi ostalih postavk. Kot je, recimo, zelo nepomembna 15
               procentov nagrade ali - torej dela plače predsednika za soprogo. Seveda soproga je
               nujno, da nekaj - nujno ali ne nujno, stvar odločitve. Nekatere države tega nimajo
               urejenega. Ampak če pa pogledamo, koliko to znese, 15 procentov plače, to pomeni 300
               tisoč. Ko dobite številke ven, nastane precejšnja vsota. Da ne naštevam ostalih reči.</p>
               <p>Mi bi se lahko zgledovali po državah, ki merijo približno po velikosti in po
               parlamentarni demokraciji. Če bi upoštevali te, zagotovo ne bi predloženi zakon
               vseboval takšnih ugodnosti. Določene ugodnosti po izpolnitvi funkcije so potrebne.
               Pač; predsednik je užival čast, je bil predsednik države in lahko je kaj koristnega
               naredil tudi za državo in tudi v tem smislu smo mu dolžni zagotoviti povračila ali pa
               zagotoviti, da opravlja še nekatere stvari v smislu koristnosti za državo.</p>
               <p>To je tisto - vendar se pa moramo meriti po državah. Če pogledamo Avstrijo. Avstrija
               za to obdobje ne zagotavlja ničesar posebnega. Ničesar posebnega. Kaj pomeni to? Da
               si predsednik države deli usodo vseh državljanov. In ker je imel pomembno funkcijo in
               je užival dobre dohodke, se mu to tudi pozna iz zavarovalnega razmerja. Torej postane
               sestavni del državnega oziroma tega družbenega telesa. Deli usodo zakona o
               pokojninskem in invalidskem zavarovanju. V našem primeru si bivši predsednik tega ne
               bo delil in bo nekaj posebnega. V tem smislu, seveda, zadeva ni primerna.</p>
               <p>Navedem naj primer Italije, kjer postane senator in opravlja neke vrste
               predstavniško funkcijo. In je za to normalno nagrajevan. V našem primeru pa bi bil
               nagrajevan za nekaj, kar morda sploh ne bi opravljal. In lahko se zgodi, da bi ta
               predsednik zbolel in bil ne vem, recimo, tudi na postelji še 15 let in bi imel vse
               šoferje, rezidenco in ne vem še kaj vse. Popoln nesmisel. Popoln nesmisel. Nestvarno!
               Ta zakon ne predvideva realnih situacij. Seveda nobenemu predsedniku ne želimo tega,
               ampak če bo, lahko se pa to zgodi. In lahko se zgodi, da bojo mladi predsedniki
               izvoljeni, recimo, tako kot gospod Jelinčič ali pa še celo mlajši in bomo imeli potem
               pet ali šest ex predsednikov z ex uradi in nekateri bi pač želeli, da bi bil aktualni
               predsednik države na gradu, potem verjetno bi želeli tudi ex predsedniki biti na
               hribih in imeti svoje dvorce in straže in tako naprej. Mislim, to ne pelje nikamor.
               Na tak način se stvari ne urejajo.</p>
               <p>V poslanski skupini Nove Slovenije menimo, da bi to obdobje po izpolnitvi aktualne
               funkcije bilo razdeljeno v dve obdobji. V neposredno, to bi trajalo morda eno leto
               ali pa polovično vsoto aktualnega mandata, tako kot imajo v drugih državah, kjer
               gredo v nekatere ugodnosti, tudi nadomestilo plače, ki se nekako približuje aktualni
               plači predsednika, po izteku tega pa pač tiste minimalne reči, tiste minimalne
               materialne obveznosti, ki zagotavljajo dostojanstvo in pa morda tudi eventualne
               funkcije. Ali ne bi bilo mogoče, da bi iz aktualnih služb, vladnih služb,
               predsedniških služb zagotovili takrat, ko je treba, da se bivši predsednik udeleži
               nečesa - ali delegacije v tujini ali kje doma -, se mu zagotovi prevoz s pomočjo teh
               služb, ki so stalno na razpolago. Zakaj se ne razmišlja v takšni smeri? Mi moramo,
               pač - nekaj posebnega, kot da smo največja država v tej Evropi. Zadnjič je bila zelo
               burna razprava o nakupu aviona v Švici, zelo burna, in ta avion je stal polovico
               manj, kot pa vladni avion v naši državi, ki po površini, po prebivalstvu, zlasti pa
               po bogastvu še zdaleč ne dohaja švicarske države. Skratka, nesorazmernost.
               Nesorazmernost, ki bo pehala v nelagodnost tega predsednika ali pa tudinaslednje
               predsednike. In vse te službe lahko pomenijo tudi nevarnost, to, kar je že gospod
               Rokavec omenil, prikrivanje nekaterih pristojnosti, vsaj na neformalen način, kar bi
               bilo, žalostno povedano, zelo nerodno za našo državo in za aktualne ali ex
               predsednike.</p>
               <p>Skratka, potem je še eno vprašanje, kar se dotika členov, kar nekako ostali tudi
               niso omenili. To je pa, da bivši predsednik opravlja s temi sredstvi, ki mu jih
               zagotavlja država. Ni izpostavljeno to, da so tudi ta sredstva državna, proračunska
               in sodijo pod jurisdikcijo in pod nadzor institucij države. To niso njegova zasebna
               sredstva. Skratka, to bi moralo biti tudi bolj jasno predstavljeno.</p>
               <p>Torej, to so ključni razlogi, da je nesorazmernost, neustrezne določbe, ki ne
               predvidevajo nekaterih zanimivih situacij, so razlog, da ta zakon ni primeren za
               obravnavo. Vsekakor pa menimo, da je potrebno materialno oziroma te stvari, ki jih
               obravnava zakon z vsebinskega vidika, urediti, seveda na primeren način. Hvala lepa.
           </p>
            </sp>
            <sp xml:id="SDZ3-Redna-18-2002-09-25.sp79">

               <speaker>PODPREDSEDNIK VALENTIN POHOREC:</speaker>

               <p>Hvala mag. Drobniču. To so bila stališča poslanskih skupin.</p>
               <p>Sledi razprava poslank in poslancev. Najprej dajem besedo mag. Majdi Potrata.</p>
            </sp>
            <sp xml:id="SDZ3-Redna-18-2002-09-25.sp80">

               <speaker>MAG. MAJDA POTRATA:</speaker>

               <p>Hvala, gospod predsedujoči. Od časa, ki ga je za razpravo napovedala poslanska
               skupina Združene liste, je ostala dobra minuta, zato se razpravi odpovedujem.</p>
            </sp>
            <sp xml:id="SDZ3-Redna-18-2002-09-25.sp81">

               <speaker>PODPREDSEDNIK VALENTIN POHOREC:</speaker>

               <p>Hvala. Besedo dajem naslednjemu razpravljavcu, poslancu, gospodu Janezu Janši. Imate
               besedo, prosim.</p>
            </sp>
            <sp xml:id="SDZ3-Redna-18-2002-09-25.sp82">

               <speaker>IVAN (JANEZ) JANŠA:</speaker>

               <p>Hvala za besedo, spoštovani gospod predsedujoči. Kolegice in kolegi! Zakon, ki je
               danes pred nami, ima, prvič, napačen naslov, drugič pa je neko logično nadaljevanje
               neke politike, ki smo jo spremljali v zadnjem desetletju in ki se ji reče ustvarjanje
               videza neke skromnosti, s tem da sedela povsem drugače od tega videza.</p>
               <p>Mislim, da je tudi napačno navedeno, da je predlagateljica tega zakona vlada. Vlada
               sicer je formalni predlagateljica tega zakona, vendar pa je vsebinsko zakon
               pripravljen v uradu predsednika republike in je to predlog sedanjega predsednika
               republike.</p>
               <p>Glede na to, da zakon nosi naslov "zakon o zagotavljanju pogojev za opravljanje
               funkcije predsednika republike", se je treba najprej vprašati, kako je lahko do sedaj
               nek predsednik republike deset let opravljal svojo funkcijo brez tega zakona in se mu
               v desetih letih ni zdelo primerno, da to predlaga. In tudi vladi, ki zdaj pravi, da
               je ta zakon nujen, se v desetih letih ni zdelo potrebno, da ta zakon predlaga. Se
               pravi, naslov tega zakona je napačen. To je zakon, ki je predlagan zato, ker se
               predsedniku republike izteka mandat, točno določenemu.</p>
               <p>Obstaja še nekaj držav na svetu, v glavnem v Južni Ameriki, kjer so sprejemali
               zakone o bivših predsednikih, tik preden se jim je iztekel mandat ali pa preden so
               odstopili s svoje funkcije, ker drugače niso hoteli. Ne bom zdaj navajal imen, ker bi
               to kdo razumel za žalitev. Ampak dejstvo je, da ni slučajno, da smo prišli do tega
               zakona, in dejstvo je, če pogledamo materialno plat zgodbe, da je to logično
               nadaljevanje neke politike.</p>
               <p>Vsi se spomnite, da smo pred uveljavitvijo nove slovenske ustave v letih 1991 in
               1992 imeli predsedstvo republike. Predsedstvo republike je štelo pet članov. Z novo
               ustavo in z volitvami leta 1992 je nastal nov položaj funkcije predsednika oziroma
               suverena predsedstva republike so se, prvič, bistveno zmanjšala, drugič smo dobili
               eno osebo namesto petih. Vendar pa se logistika te funkcije ni prilagodila temu
               zmanjšanju funkcij in oseb, ampak se je, nasprotno, bistveno in drastično povečevala
               v teh desetih letih. S tem, ko je - najprej moram reči še to, da je predsedstvo po
               stari ustavi imelo tudi velik del izvršilne oblasti v svojih rokah in da je kot
               takšno tudi v težkih pogojih v času vojne leta 1991, nekaj prej, nekaj kasneje, dobro
               funkcioniralo in to z relativno zelo majhnim številom ljudi, svetovalcev in osebja.
               Vsa čast, bom rekel, za tisti čas. Potem pa se je število pristojnosti po novi ustavi
               zmanjšalo. Na drugi strani pa smo dobili drastično povečanje osebja v uradu
               predsednika. Nastale so karneke nove institucije znotraj tega, ustanovljena je bila
               lastna varnostna služba, kupovali so se novi dragi, razkošni avtomobili, v
               vsakoletnem proračunu je bil indeks povečanja stroškov za funkcioniranje urada
               predsednika drastično povečan. Številke so se od leta 1992 do danes početverile.
               Vsako leto ste lahko sami opazovali te indekse.</p>
               <p>Poleg velikega števila zaposlenih in svetovalcev za področja, ki jih predsednik
               sploh ne pokriva, ustava pa, recimo, predsedniku ne daje nikakršnih pooblastil v
               zvezi z gospodarstvom - on ima v svojem uradu svetovalce za gospodarstvo in še mnoge
               druge stvari. Število zaposlenih in honorarnih sodelavcev se je v tem času tudi
               drastično povečevalo. Plače svetovalcev v uradu predsednika republike presegajo plače
               voljenih funkcionarjev, tudi poslancev in ministrov v vladi Republiki Slovenije. O
               tem, kakšne so, odloča pač predsednik sam.</p>
               <p>V vsem tem času je prihajalo tudi do tega, da predsednik enostavno ni izvajal svojih
               funkcij, kot bi jih moral po zakonu. Ta državni zbor je leta 1995 sprejel zakon o
               odlikovanjih Republike Slovenije. Od takrat je preteklo 7 let. Kolikor se spomnim, v
               7 letih predsednik ni podelil niti enega odlikovanja po tem zakonu. Rekel je, da mu
               zakon ni všeč in ga ne izvaja. In nihče se ne upa na to niti pripomniti, niti en
               medij si ne upa o tem nič napisati. Kljub temu pa so v tem uradu zaposleni ljudje, ki
               se ukvarjajo z odlikovanjem, čeprav se zakon ne izvaja.</p>
               <p>Torej, predlog, ki je pred nami, je vladni samo v tem smislu, da je vlada dejansko
               oklestila zahteve, ki so prišle iz urada predsednika republike in so bile še bistveno
               večje. Leta 2000 v vladi mislim, da je bil tak prvi poskus. Dobili smo neki osnutek
               oziroma neke teze za tovrstno ureditev, ker je bilo enostavno kar prepisano, da bi
               bivši predsednik imel vse tisto, kar ima sedanji in tudi pooblastila so skoraj enaka.
               Verjamem, da se morda komu v vladi zdi, da so dosegli velik korak naprej, ker so to
               oklestili. Ampak to, kar je v tem zakonu pred nami, je še vedno - kot je bilo rečeno
               tudi v stališču naše poslanske skupine - neprimerljivo s primerljivimi državami in,
               bom rekel, odraža nek ciničen odnos do materialnih razmer, v katerih živi večina
               Slovencev. Ni v skladu s tem, kaj ta država dejansko zmore, ko gre za tako imenovane
               privilegije.</p>
               <p>Tudi jaz osebno, tako kot je bilo že prej rečeno, v stališču naše poslanske skupine,
               nisem proti temu, da se ta status uredi. Čeprav, kot je že rečeno, mislim, da to ni
               neka nujna potreba države. Nihče v tej državi, razen bivšega predsednika, ne bo živel
               bolje če se ta zakon sprejme, morda celo slabše. Skratka, to ni nujna potreba država,
               ampak očitno nujna potreba enega človeka, in mi gre malo na živce, da se to razglaša
               za nujno potrebo države, ker upam, da smo že šli ven iz teh časov.</p>
               <p>Stroški. Stroški, ki jih ta zakon potegne za sabo, so daleč pretirani. Predstavnik
               vlade je navajal bistveno nižjo številko, kot pa pride, če izračunamo vse tisto, kar
               zakon dejansko predvideva. Pa tudi, če ostanejo nekje v teh okvirih, do 100 milijonov
               tolarjev na leto, kar je minimum po tem, kar je napisano, to predstavlja, spoštovane
               kolegice in kolegi, najmanj 200 Zoisovih štipendij za najbolj nadarjene študente v
               državi. In tu je pred vami zelo enostavna odločitev: ali bomo pretirano razkošne
               privilegije zapravili za preteklost ali pa vložili v prihodnost denar, ki ga lahko
               namenimo za 200 nadarjenih študentov vsako leto. S tem, da je čez pet let lahko tega
               denarja za 400 štipendij porabljenega in čez deset let, ko bomo imeli tri bivše
               predsednike, zelo verjetno, 600 štipendij - najvišjih, ki jih ta država izplačuje. To
               je zelo enostavna dilema, in apeliram na vse, da ko bomo glasovali o tem, da mislimo
               tudi nanjo. Gre za čisti proračunski strošek in odločitev je zelo enostavna: ali bomo
               ta denar vrgli nekam, kamor po mojemmnenju ne sodi, ali pa ga bomo namenili, ker
               očitno denar je - vlada pravi, da je, če predlaga zakon -, za to, da vsako leto
               podelimo 200 štipendij več nadarjenim študentom. Od tega, kako bomo za to glasovali,
               se bo tudi videlo, kakšen je naš odnos do naše prihodnosti.</p>
               <p>Glede na to, da po mojem mnenju zakon tudi zaradi okoliščin, v katerih je bil
               predlagan, ni realen, mislim, da ga z nekimi amandmaji tudi kaj bistveno ne moremo
               popraviti. Zato bi bilo najbolje, da vlada pripravi novega, da te pogoje, še posebej,
               ko gre za status bivših oziroma bivšega funkcionarja tukaj, prilagodi dejanskim
               oziroma realnim materialnim razmeram in ureditvam v primerljivih državah, in ga potem
               predlaga lahko zaradi mene tudi po nujnem postopku, tako da nič ne bo zamujenega.</p>
               <p>In še nekaj se je treba vprašati: ali je res funkcija predsednika države, v skladu z
               našo ustavno ureditvijo, tista, ki je najbolj ogrožena, tista, ki zahteva dosmrtno
               varovanje, tista, ki zahteva vse to, kar piše v tem zakonu. Po mojem mnenju, glede na
               našo ustavno ureditev in tudi na konkretno prakso, tako predsednik vlade kot vsak
               minister v vladi ne vsako leto, ampak vsak dan sprejme več, recimo temu, nevarnih ali
               pa konkretnih odločitev, ki tako ali drugače vplivajo na kakšen interes in se več
               ljudemzameri, ker mora ukrepati, mora sprejemati in bi bistveno prej morda rabil kdo
               kakšno varovanje. Nekdo, ki bo pa opravil neko častno funkcijo, ki se nikoli ne
               opredeli, ki se mu ni treba, ki zastopa vse, pa res ne vem, če je za to treba imeti
               poseben urad da se potem še 30 let v funkciji nekoga varuje. Kolikor vem, tega nima
               nihče, razen ameriških predsednikov, v takšnem obsegu, na svetu. Tako še enkrat:
               pridružujem se, seveda, stališču naše poslanske skupine in tega zakona ne bom
               podprl.</p>
            </sp>
            <sp xml:id="SDZ3-Redna-18-2002-09-25.sp83">

               <speaker>PODPREDSEDNIK VALENTIN POHOREC:</speaker>

               <p>Hvala za razpravo. Naslednji bi bil na vrsti poslanec Franc Kangler, vendar ni
               navzoč. Zato dajem besedo Ivanu Kebriču, ki je na vrsti za razpravo. Prosim.</p>
            </sp>
            <sp xml:id="SDZ3-Redna-18-2002-09-25.sp84">

               <speaker>IVAN KEBRIČ:</speaker>

               <p>Hvala, gospod podpredsednik za besedo. Spoštovane kolegice, kolegi! Izhajam iz
               določenih stališč, ki jih bom predstavil, kaj menim o tem predlogu zakona osebno.</p>
               <p>Prvič, izhajam iz ustave, kakšne dolžnosti in kakšne pravice daje ustava predsedniku
               države. Iz tega izhajajo tudi določene okoliščine, ki narekujejo takšne in drugačne
               materialne posledice. Osebno sem se vedno zavzemal, da ne more biti nihče iz nekega
               osnovnega načela privilegiran. Državljani smo enaki in za nas veljajo enako ustava
               kot vsi zakoni. Zato sem proti temu, da se sprejme nek zakon, ki bo dal posebne
               ugodnosti, izjemne ugodnosti posameznika ali pa tudi več ljudem, ki služijo v
               njegovem okolju.</p>
               <p>Menimo namreč, da razdelimo ta predlog zakona, za katerega menim, da je prav, da ga
               Republika Slovenija dobi in ima in da bodo jasne predstave, ne samo za danes, ampak
               tudi za prihodnost. V tem pogledu sedanje stanje z ozirom na funkcijo predsednika
               države, dokler jo opravlja, moramo razdeliti do tistega, kar naj bi ta zakon dal -
               določene, da tako rečem, pod narekovajem "ugodnosti" bivšemu predsedniku v času, kote
               funkcije ne bo več opravljal.</p>
               <p>In če se omejim najprej kratko na sedanjost, potem mora v okviru naših možnosti tako
               gospodarskih, finančnih, kar lahko računamo glede na bruto produkt po prebivalcu - v
               tem okviru so lahko samo njegove ugodnosti. Kajti če se spomnimo, ko smo sprejemali
               plačilni sistem za javne uslužbence, smo znižali predsedniku države za eno stopnjo in
               tudi po našem predlogu smo zvišali osnovni dve postavki, ko smo ukinili dva najnižja
               razreda, z utemeljitvijo, da mora biti ta razpon v okviru naših možnosti, ne pa, da
               revne delamo še revnejše, najvišje ali bogate pa še bogatejše.</p>
               <p>Na drugi strani preidem na drugi del, kjer pravim naslednje. Prvič, zakaj bivšemu
               predsedniku zagotavljati nekaj, kar ni dostopno večini državljanov in delamo izjemo
               in delamo neenakopravnost. Kajti po zakonih za določene javne službe je jasno, da mu
               pripada še določena možnost tako kot nam poslancem, ministrom in še nekaterim
               službam, eno leto tisti dohodek, ki ga je prejemal in izjemoma, če v drugem letu ali
               v dveh letih do konca izpolnil pogoje za upokojitev, da mu pripada še dodatno leto.</p>
               <p>Vendar, ko pa gre v pokoj, morajo veljati zakoni, ki smo jih tu sprejeli za vse
               državljane, ko se upokojijo. Ali naredimo izjemo, da mu ne bo šteto tisto, kar se da
               izračunati od najvišje pokojninske osnove, ali pa bo predlagana izjema, da se določen
               odstotek od njegove plače upošteva za njegov izračun njegove pokojnine.</p>
               <p>Osebno menim, da je prav, da še določen čas potem, ko mu preneha funkcija
               predsednika države, da še določen čas uživa določene ugodnosti, ki izhajajo iz
               določenih obveznosti, ki jih je sprejel v času svojega mandata, saj ga mogoče drugi
               ne bojo tako hitro pozabili in se bojo še z marsičem in z vprašanji ali s takimi ali
               drugačnimi nagibi nanj obračali in je seveda dolžan po osnovni slovenski maniri, da
               takim ljudem tudi je na razpolago z odgovori in to.</p>
               <p>Zato se strinjam, da mu pripada pisarna, da mu pripada administrativna moč in da mu
               pripada tudi avto s šoferjem, ampak ne iz njegovega naslova, ampak iz naslova vlade.
               Kajti prepričan sem, da imamo dovolj avtomobilskega parka, da se za take in drugačne
               protokolarne zadeve lahko posluži tega.</p>
               <p>Posebej pa menim, da ne more vsak predsednik kar po svoje urejati svojih
               funkcionarjev, ampak morajo soditi v tisti red, v tisti zakon o javnih uslužbencih,
               ki smo ga sprejeli. V državnem zboru imamo poleg ostalega iz služb samo enega
               funkcionarja. Ne more predsednik države od časa do časa sam ustvarjati svojih
               funkcionarjev, pač pa morajo biti le-ti po istem sistemu imenovani, tako kot so v
               drugih službah. Če kratko citiram: v okviru razprave želim poudariti, da naj se
               položaj uslužbencev, ki bodo delali v kabinetu bivšega predsednika Republike
               Slovenije, pravno-statusno uskladi z rešitvami za tovrstne uslužbence v zakonu o
               javnih uslužbencih.</p>
               <p>Zato menim, da iz pravno-formalnih razlogov ta zakon nima vsega tistega, kar bi
               moral imeti, da bi ga lahko danes sprejeli in da bi prišel na vrsto za drugo branje.
               Strinjam pa se ali to tudi razumem, če bi predlagatelj upošteval tehtne pripombe, ki
               so danes bile iznesene od strani razpravljavcev, bi tudi lahko pripravil za drugo
               branje tak zakon, ki bi bil sprejemljiv, morda s tu in tam kakšnim manjšim
               amandmajem. Hvala lepa za pozornost.</p>
            </sp>
            <sp xml:id="SDZ3-Redna-18-2002-09-25.sp85">

               <speaker>PODPREDSEDNIK VALENTIN POHOREC:</speaker>

               <p>Hvala, kolega Kebrič, za razpravo. Besedo dajem Zmagu Jelinčiču Plemenitemu, ki pa se
               odpoveduje razpravi, za katero je imel priložnost. Zato dajem besedo mag. Janezu
               Drobniču.</p>
            </sp>
            <sp xml:id="SDZ3-Redna-18-2002-09-25.sp86">

               <speaker>MAG. JANEZ DROBNIČ:</speaker>

               <p>Hvala lepa za besedo. Za začetek bi res odkrito vprašal predstavnika vlade, ali je
               resno mislil, ali je vlada resno mislila s tem zakonom iti naprej, z vsem tem obsegom
               pravic, nesorazmerji, kar so pravzaprav potrdile vse poslanske skupine. Sam imam
               namreč drugačen občutek.</p>
               <p>Iz vsega povedanega in iz samega zakona se da razbrati, da je ključna stvar tega
               zakona VI. poglavje, da pa bi ta paket izgledal lepši, lepo zavit, ste mu dodali še
               tiste določbe o aktualnem predsedniku in rekli, da je to nujno. Aktualni predsednik,
               kot vidimo, dobro deluje, kljub temu da pravite, da za to nima vseh potrebnih pravnih
               določil, mislim, da izvrstno. In na drugi strani z vsemi temi možnostmi, ki bi mu jih
               dal zakon na razpolago, bi ustvaril ogromno moč bivšega predsednika.</p>
               <p>Ob neki priložnosti se je gospod Drnovšek odzval na vprašanje, kaj misli o aktualnem
               predsedniku, pa je rekel, "aktualni predsednik, torej gospod Kučan, deluje predvsem
               iz ozadja". Kako bo šele potem, če bo iz ozadja delal, pa bo imel vse aparature kot
               aktualni predsednik. To ni dostojna reč. Če to vrhovni šef države omeni odkrito v
               intervjuju, potem se moramo ob tem zamisliti. Parlamentarna demokracija, sestavni del
               tudi institut predsednika države, je takšna, da jo je treba izredno rešpektirati.
               Zgledovati bi se morali po drugih državah z utrjeno parlamentarno demokracijo. Če bi
               se zgledovali po najbolj potrošni, Nemčiji, je treba v obzir vzeti, da je to Zvezna
               Republika Nemčija. Zvezna Republika Nemčija in da ima nekako drugo tradicijo. Če pa
               pogledamo bližnje države, pa imajo bistveno ustreznejši način. Pristop, da ne daje v
               težavo predsednika, ko se zgleduje po državljanih, ki pač delijo usodo socialnih
               zavarovanj in sistema za običajne državljane, to pač ni v tem upoštevati.</p>
               <p>Poglejte, Slovenija je tako majhna - ne bom rekel velika glede na umski potencial.
               Vendarle, število prebivalcev ne dosega petino meščanov Pariza z okolico seveda, to
               kar obvladuje, oziroma petino. Kaj bi pomenilo, da naj ima župan Pariza po izteku
               mandata petkratno boljše ugodnosti kot slovenski predsednik? Koliko je še takšnih
               mest? Popolno ignoriranje stvarne socialnoekonomske situacije. Zdaj imamo razpravo o
               certifikatih, kjer so ljudje izgubili vso vrednost. Upokojenci me sprašujejo, ali gre
               za zamrznitev pokojnin. Vse to državljani sprašujejo. Mi pa tukaj izgubljamo čas,
               zato ker je predlagatelj, vlada, predložila tak zakon, nemogoč zakon, da spodbuja
               takšno razpravo, namesto da bi presodila, kaj sodi, kaj pritiče tej naši državi. Ne
               samo, da določbe same, glede nomotehnike in pa kontradiktornosti niso v redu, ampak
               vsebina ne ustreza sorazmernosti ekonomskega položaja naše države.</p>
               <p>Prepričan sem, ker vem, da to ne bo doživelo kakšnega posebnega odziva v javnosti.
               Javnost je otopela. Sicer pa bo sporočeno na takšen način, da smo se mi tukaj nekaj
               prerekali zato, ker smo nedostojni. Sicer pa, vlada je resna in bo te neumnosti, ki
               jih poslanci počnemo, že uredila. To bo končno sporočilo tej javnosti in karavana bo
               šla dalje. Na žalost, šla bo tako dalje.</p>
            </sp>
            <sp xml:id="SDZ3-Redna-18-2002-09-25.sp87">

               <speaker>PODPREDSEDNIK VALENTIN POHOREC:</speaker>

               <p>Hvala, mag. Drobnič. Besedo dajem naslednjemu razpravljavcu, Francetu Cukjatiju.
               Prosim.</p>
            </sp>
            <sp xml:id="SDZ3-Redna-18-2002-09-25.sp88">

               <speaker>FRANCE CUKJATI:</speaker>

               <p>Hvala za besedo. Spoštovani. Kar nekaj je bilo že rečeno. Jaz bi se dotaknil samo
               enega problema.</p>
               <p>In sicer, v 21. členu je pač zagotovljeno, da bo bivši predsednik prejemal 90
               procentov plače predsednika republike kot nadomestilo - oziroma do te višine - kot
               nadomestilo, brez ozira ali je nezaposlen, ali je zaposlen, ali upokojen. In to
               doživljenjsko.</p>
               <p>In v 22. členu, v tem razvpitem členu, ki omogoča še nadalje takšno metodo delo, kot
               ga je omenil predsednik vlade in tudi poslanec, je rečeno, da ima pravico tudi do
               pisarniškega prostora, do strokovne pomoči svetovalca in administrativno-tehničnega
               osebja - poudarjam, množina, osebja -, pravico do osebnega varovanja, kar pomeni
               seveda najmanj štirje varnostniki, ker je pač dan dolg 24 ur, petek, svetek, ampak
               štirje niso zadosti, ker so še dopusti, bolniške in tako dalje, in tudi do stalne
               uporabe službenega vozila in voznika. Ne vem, če bo zadosti en voznik. In to
               doživljenjsko, gospodje!</p>
               <p>Po hitrem izračunu, po hitrem izračunu, upoštevajoč 90 procentov nadomestila, potem
               pisarna z najemnino 100 tisoč - minimalno, svetovalec - bruto milijon na mesec;
               administrativno-tehnično osebje; samo dva delavca sem računal z nizko plačo - neto,
               bruto-milijon 400, oba skupaj; varovanje, samo 4 varnostnike sem računal - po 800
               tisoč to je 3 milijone 200 na mesec, vozilo, samo 100 tisoč na mesec, to se pravi,
               srednjega razreda z amortizacijo, najmanj 5 let in pa voznika s skromno bruto plačo
               800 jurjev, samo enega voznika sem dobil 7 milijonov 600 na mesec.</p>
               <p>Glede na to, da bomo kmalu imeli več bivših predsednikov in če računamo povprečno
               starost predsednika - tam nekje 50 let -, bomo verjetno čez 30 let imeli 6 bivših
               predsednikov, če upoštevam povprečno starostno dobo Slovencev. Morda bo ta ali oni že
               v domu ostarelih, pa vendar, imel bo pravico do vsega tega. Potem bo to znašalo na
               mesec 45 milijonov 600 tisoč tolarjev. Na leto torej, 547 milijonov. Gospodje, v času
               take nezaposlenosti, v času, ko se število prebivalcev, ki padajo pod rob revščine,
               zelo veča, v času, ko je plača mnogih delavcev, delavk, ki imajo še srečo, da so v
               službi, 100.000, pomeni to 100 plač 100 delavcev, 100 plač. In seveda, v takih
               razmerah je kupovanje dragega avtomobila in pa podoben zakon kot je tukaj predlagan,
               na nek način "perla", povampirjanje oblasti, ki se obnaša kot lastnik državnih
               sredstev.</p>
               <p>Gospodje, to je težka beseda, ker je tudi situacija težka. Upam, da se bo tej sramoti
               predlagatelj izognil in to sam umaknil iz procedure. Hvala lepa.</p>
            </sp>
            <sp xml:id="SDZ3-Redna-18-2002-09-25.sp89">

               <speaker>PODPREDSEDNIK VALENTIN POHOREC:</speaker>

               <p>Hvala vam za razpravo. Naslednji razpravljavec bo kolega Franci Rokavec. Se
               odpoveduje razpravi. Gospod Sašo Peče bi bil naslednji, pa ga ne vidim v dvorani.
               Preidimo na naslednjega razpravljavca, kolega Jožef Jerovšek. Prosim.</p>
            </sp>
            <sp xml:id="SDZ3-Redna-18-2002-09-25.sp90">

               <speaker>JOŽEF JEROVŠEK:</speaker>

               <p>Hvala. Gospod predsednik, spoštovane kolegice in kolegi! Osebno menim, da bi bilo
               dobro, če bi bilo področje, ki ga predlaga zakon, urejeno z zakonsko regulativo.
               Vendar bi tak zakon moral ostati v realnih okvirih znotraj potreb in materialnih
               možnosti države in imeti garancijo demokratične usmeritve. Vendar pa se ob konkretnem
               predloženem zakonu moramo vprašati, kam merijo zahteve in predlogi o ugodnostih in
               pravicah, ki so zapisane v VI. poglavju. Ta zakon so ob njegovi vložitvi ljudje
               popularno poimenovali "zakon o predsedniku oziroma bivšem predsedniku" in mislim,
               slišal sem mnoga taka mnenja, da v primeru, če bo izglasovan v obliki, kot ga je
               predložila vlada, da ga je treba poimenovati s pravim imenom, da je to "zakon o
               dosmrtnem predsedniku".</p>
               <p>Moram to reči, da sem bil na nekem sestanku, ko so ljudje predlagali, zgroženi nad
               razkošnostjo, ki jo predvideva, in intencijah, ki jih nosi v sebi, da v tem primeru
               naj pa predlagamo še, če ne misli vlada odstopiti od takšnih, da se bivšemu
               predsedniku dodeli tudi naslov maršala. Namreč, gre za to, da dejansko meri na to, da
               bi bila lahko funkcija predsednika dosmrtna. Namreč, na to asociira kabinet, ki je
               zajet v 22. členu. In vemo, da je kabinet značilen za ljudi z veliko formalno in
               neformalno močjo. Takšno reševanje in tolmačenje statusa bivšega predsednika
               napeljuje na obstoj dvojnih vrednot v naši družbi, in dvojne vrednote so nevarna
               izpeljanka dvojne morale. Pričakovali bi, da bo vlada in tudi bivši funkcionarji v
               situaciji, ko se morajo zavedati, da se je država v času njihovega vladanja
               nenormalno zadolžila in našim otrokom in našim naslednjim generacijam zapustila
               ogromne dolgove, da bi v taki situaciji skušali vsaj po zgledu osebne skromnosti po
               končani funkciji prispevati k temu, da teh obremenitev naših potomcev ne bi še
               nekritično povečevali.</p>
               <p>Poseben fenomen je, kako je možno, da se ljudje, ki so celo življenje prisegali na
               neko delavsko enotnost, enakost, v trenutku, ko bi lahko tako enakost zaživeli,
               začnejo sklicevati na svojo neformalno moč in na svoj vpliv in pokažejo takšno voljo
               do moči.</p>
               <p>Se pa strinjam, da mora imeti bivši predsednik nekatere posebne ugodnosti, posebne
               pravice. Namreč, institucija, se strinjam, predsednika države je ustavna institucija
               in tudi po prenehanju funkcije se mora na nek način obnašati v skladu s tem, kar je v
               življenju počel. Mora imeti neke posebne ugodnosti pri udeležbi in protokolarnih
               opravilih, ki so povezana tudi z obsegom teh opravil za bivše predsednike.</p>
               <p>Predvsem zaradi skrbi, da bi z uveljavitvijo nekaterih rešitev iz tega zakona dali
               domovinsko pravico do dvojne morale, sem proti temu, da zakon s takimi rešitvami gre
               v nadaljnji postopek. Hvala lepa.</p>
            </sp>
            <sp xml:id="SDZ3-Redna-18-2002-09-25.sp91">

               <speaker>PODPREDSEDNIK VALENTIN POHOREC:</speaker>

               <p>Hvala za razpravo. Naslednji razpravljavec bo Janez Cimperman, ki mu dajem besedo.
               Prosim.</p>
            </sp>
            <sp xml:id="SDZ3-Redna-18-2002-09-25.sp92">

               <speaker>JANEZ CIMPERMAN:</speaker>

               <p>Hvala za besedo. Spoštovane kolegice in spoštovani kolegi! Pred nami je predlog
               zakona, za katerega lahko brez slabe vesti trdim, da je pisan na kožo, tako kot že
               mnogi drugi, ki so bili sprejeti v tem državnem zboru, seveda s to razliko, da so
               bili pisani na kožo vladajoče politične strukture oziroma lobijev znotraj njih. Ta
               predlog zakona pa je pisan na kožo ene osebe, osebe, ki opravlja funkcijo predsednika
               republike oziroma osebe, ki končuje funkcijo predsednika republike in njegovega
               zakonskega partnerja. Dotaknil se bom samo treh členov tega predloga zakona.</p>
               <p>Predsednik republike bo po izteku mandata, kot je zapisano v 18. in 21. členu po tem
               predlogu zakona, dve leti prejemal nadomestilo za brezposelnost v višini predsedniške
               plače. Po uveljavitvi pokojnine pa bo k pokojnini prejemal še dodatek v višini
               razlike med pokojnino in 90 odstotki predsedniške plače.</p>
               <p>Ne nasprotujem primernemu nadomestilu, kot je zapisano v 18. in 21. členu, to pa -
               žal - ni vse, kar predlog zakona predvideva.</p>
               <p>V 22. členu se predvideva privilegij, ob katerem se človeku stemni pred očmi. 22.
               člen predsedniku republike - mislim, da smo danes slišali že kar nekajkrat -, ki mu
               je prenehala funkcija, dodeljuje dosmrtno pravico do pisarniškega prostora, strokovne
               pomoči svetovalca, administrativno-tehničnega osebja, pravico do osebnega varovanja,
               da varovanja objekta, v katerem prebiva ter do stalne uporabe službenega vozila in
               voznika.</p>
               <p>Strinjam se, da je treba sprejeti zakon, ki bo urejal to področje. Nikakor pa se ne
               strinjam z dikcijo, ki je zapisana v 22. členu in omogoča nesprejemljiv privilegij,
               pa naj si gre za današnjega predsednika ali predsednika, ki bo zapuščal funkcijo čez
               5,10 ali več let.</p>
               <p>V predlogu zakona ni nikjer omenjeno, koliko ljudi bo zaposlenih v pisarni bivšega
               predsednika, oziroma nič ni napisano, koliko denarja davkoplačevalcev bo potrebno za
               vzdrževanje omenjene ugodnosti. Prepričan pa sem, da bo potreben kar zajeten kupček
               denarja za vse potrebe, ki so predvidene v tem predlogu zakona. Od kod se bo denar
               vzel, pa mi ni pravzaprav povsem jasno. Morda od pokojnin, socialnih transferjev ali
               kaj vem od kje.</p>
               <p>Sprašujem se, spoštovane kolegice in kolegi, kako to, da predsednik države ni dal
               nobene pripombe na omenjeni zakon, saj gre za nesprejemljive ugodnosti, ki jih bodo
               plačevali davkoplačevalci. Ali pa je morda, oprostite, osnutek predloga tega zakona,
               celo priromal iz predsedniške palače? Ne vem. Morda.</p>
               <p>Zanimivo bi bilo, zanimivo bi bilo slišati, kaj meni aktualni predsednik o tem
               predlogu. Danes tega vprašanja še nisem slišal. Če bo ta predlog zakona sprejet, kot
               je bilo že omenjeno, bomo v prihodnje plačevali več predsednikov in več predsedniških
               uradov. Hvala lepa.</p>
            </sp>
            <sp xml:id="SDZ3-Redna-18-2002-09-25.sp93">

               <speaker>PODPREDSEDNIK VALENTIN POHOREC:</speaker>

               <p>Hvala tudi vam za razpravo. Naslednji razpravljavec, kolega Franc Pukšič. Prosim.
               Gospod Cimperman, če izključite mikrofon.</p>
            </sp>
            <sp xml:id="SDZ3-Redna-18-2002-09-25.sp94">

               <speaker>FRANC PUKŠIČ:</speaker>

               <p>Hvala lepa. Gospod podpredsednik, kolegice in kolegi! Besedilo tega zakona, ki
               govori o zagotavljanju pogojev opravljanja funkcije predsednika republike, je
               pravzaprav pod to skrito najbolj VI. poglavje "Pravice predsednika republike po
               prenehanju funkcije". Pa preden o tem VI. poglavju nekaj spregovorim, bi rad nekaj
               rekel tudi v zvezi s 3. členom.</p>
               <p>3. člen pravi: "Za izvrševanje funkcije predsednika republike vlada soglasju s
               predsednikom republike določi prostore za delovanje urada predsednika republike,
               prebivanje predsednika republike in protokolarne objekte." Jaz mislim drugače, da bi
               to moralo biti določeno in se ve, kaj so to prostori predsednika, se ve, kaj je
               rezidenca, in se ve, kaj so to protokolarni objekti. Vsak predsednik si ne more
               posebej izmišljevati in določevati skupaj z vlado nekih določenih prostorov. Oziroma:
               jaz celo mislim, da rezidenco predsednika republike pravzaprav Republika Slovenija
               ima.</p>
               <p>Glejte, posebni stanovanjski sklad Republike Slovenije je imel v Murglah v elitni
               četrti tri hiše. Te tri hiše so odkupili trije funkcionarji. Eden izmed njih je tudi
               sedanji aktualni predsednik Milan Kučan. Ker je bila ta hiša, ta rezidenca odkupljena
               za borih 47.000, 48.000 nemških mark, iz tega sije pravzaprav videz skromnosti. Ali
               ta hiša s 190 kvadrati v Murglah res ni več vredna ali pa videz skromnosti s tega
               zornega kota, da pač kupec ni imel več sredstev? No, glede na to, da opravlja
               pomembno državniško funkcijo, bi pričakoval ali pa pričakujem, upravičeno pričakujem
               in to pričakujejo tudi državljani Republike Slovenije, da bo aktualni predsednik, ko
               več ne bo, dobil tudi ta sredstva povrnjena in to bi bilo pošteno. Bilo bi pravično
               in seveda rezidenca ostane. Tako imamo torej rezidenco predsednika že določeno. Vsaj,
               kar se mene tiče, se bi zavzel v nominalni vrednosti, torej v deležu, ki ga je
               vložil, da dobi teh 48.000 mark tudi povrnjenih. Upam, da ne bo vlada tu tako
               krivična, kot je do vlagateljev v telekomunikacijsko omrežje, kjer jim vrača samo 20
               do 40%. Bog mu pomagaj, predsedniku, če bo dobil samo 20 do 40% povrnjeno; jaz mu
               tega seveda ne želim. In bi želel, da se to povrne tako, kot je bilo vloženo. V
               nasprotnem primeru pa bi to mejilo na kakšen drug urad. Namreč, po nekih
               informacijah, ne samo, koliko je to vredno, da je to vredno vsaj za faktor 10-krat,
               ampak v tem protokolarnem objektu ali rezidenci so ostale tudi ostale umetnine, ki pa
               imajo ne samo finančno, pač pa tudi zgodovinsko vrednost. Tako da s tem - in
               pričakoval sem, da bo to nekako v prehodnih določbah zapisano - se ta črni madež
               pravzaprav odpravi. Ni nobenega izgovarjanja na kakršenkoli Jazbinškov zakon ali kaj
               takšnega, ko so se kupovala stanovanja v nekih blokih, delavci in delavke, ki so to
               vlagali.</p>
               <p>Kar se tiče VI. poglavja, ki predvsem v 22. členu govori o tem, kaj vse - in o tem
               je že bilo danes veliko govora - kaj vse bi naj bivšemu predsedniku ostalo za
               opravljanje neformalne funkcije po prenehanju mandata, od službenega vozila, voznika,
               varnostnikov, varovanja objekta in tako dalje, se strinjam z vsemi tistimi, ki so
               ugotavljali, da je predsedniška funkcija takšna, kot je po naši ustavi, in se
               strinjam, da je ta del zakona skladen z zakonom o poslancih, ko več ne opravljajo
               poslanske funkcije. Vsekakor je nesprejemljivo to, kar je zapisano v 22. členu, po
               mojem že iz naslednjih razlogov: prek 100.000 brezposelnih,gospodarska kriza,
               pomanjkanje stanovanj za mlade družine, kolegice in kolegi, kaj šele pomanjkanje
               študentskih sob. In takšno razmetavanje na eni strani, na drugi strani pa vse to, je
               popolnoma nerazumljivo. Povečevanje razlik v delih države, neskladen razvoj, na eni
               strani tako rekoč nimajo ljudje za vodo ali elektriko, nimajo za preživetje, so na
               robu praga revščine, in zaostajanje na podeželju, po drugi strani pa seveda takšne
               dodatne pravice s posebnim zakonom za enega samega človeka. To pravzaprav prinaša
               dodatno razslojevanje, za kar pa se v demokratični državi, kjer v 2. členu ustave
               piše, da smo pravna in socialna država, ne moremo zavzeti in ne moremo dovoljevati
               tako diskriminatorne zakonodaje; je potrebno, da se določene pravice predsednika po
               prenehanju mandata ohranijo oziroma ima možnost še opravljanja določene zadeve,
               vendar vse skupaj je dovolj, če je vezano na dobo enega leta, tako kot za bivšega
               predsednika vlade, ministre in poslance. Tu seveda razlik ne more biti.</p>
               <p>Dejstvo je, da v normalni demokratični državi pričakuješ ob izvolitvi predsednika
               države, da se, ko je izvoljen, pripelje v rezidenco in v službene prostore s svojim
               osebnim vozilom in se odpelje iz rezidence, iz prostorov s službenim vozilom, z vsem
               tistim, kar mu pripada po opravljanju funkcije. In dejstvo je, da ko mu mandat
               preteče, da seveda iz teh prostorov pride s tistim, s čimer je prišel pred začetkom
               izvrševanja mandata. To je normalno v demokratičnih državah. Vse ostalo pa je seveda
               bolj za kakšne diktatorske, za kakšne monarhične, za kakšne druge ureditve. Mi smo se
               odločili, z našo ustavo, da imamo, tako kot smo zapisali, parlamentarno demokracijo.
               Zato seveda tudi sam takšnega skrpucala ne morem podpreti. Hvala.</p>
            </sp>
            <sp xml:id="SDZ3-Redna-18-2002-09-25.sp95">

               <speaker>PODPREDSEDNIK VALENTIN POHOREC:</speaker>

               <p>Hvala vam za razpravo. Zdaj bi bil na vrsti še poslanski kolega Pavle Rupar, vendar
               tudi ni prisoten. Naslednji razpravljavec je predstavnik vlade, dr. Matjaž Nahtigal.
               Ne želi razpravljati. S tem smo izčrpali seznam prijavljenih razpravljavcev. Ostalo
               nam je še nekaj časa zarazpravo. V skladu z 71. členom poslovnika bi vas zdaj pozval,
               kdo še želi razpravljati. Prosim, da se v tem trenutku prijavite. Kasnejših prijav ne
               bom upošteval. Videl sem kolega Soka in kolega Avšiča. Torej, vama dvema še dam
               priložnost za razpravo, vsakemu 5 minut. Opozarjajo me, da je za vsakega 3,5 na
               voljo, da bom enakovredno razdelil. Kolega Sok, imate besedo.</p>
            </sp>
            <sp xml:id="SDZ3-Redna-18-2002-09-25.sp96">

               <speaker>ALOJZ SOK:</speaker>

               <p>Hvala lepa za besedo. Moram reči, ko sem pozorno poslušal vse te razprave, se
               posebno sprašujem, kakšen je sploh namen vlade, da je prišla s tem predlogom sedaj v
               parlamentarno razpravo. Torej sedaj, ko so, bi rekel, te predsedniške kandidature že
               napovedane in ko potekajo vsi ti postopki za volitve novega predsednika. Kakšen je
               namen tega? Kajti, če ste to področje želeli urediti bi ga lahko uredili že davno, če
               ga je res tako nujno urediti, kot danes pripovedujete, če pa ni tako nujno, pa bi
               seveda lahko počakali na čas po 10. novembru. Čisto nič se ne bi zgodilo, ker če
               računam, da bodo tri razprave, se pravi, se bodo volitve zgodile prej, preden bo ta
               zakon v parlamentu sprejet. In res me zanima, kakšen je namen tega zakona. Kaj se
               želi s tem narediti?</p>
               <p>Ne vem, ne morem se nekako zgubiti občutek, da mogoče pa gre v tem primeru za res
               urejanje kakšne usluge za uslugo. Torej, da se tu dela po dveh linijah. Se pravi,
               novi prihajajoči predsednik, ki se pač v medijih napoveduje že kot absolutni
               zmagovalec, se nekako oddolžuje verjetno za neko pričakovano podporo tistemu
               predsedniku, ki odhaja. Torej to je moje osebno razmišljanje, ampak vse to seveda ni
               naključno. Narejeno je z nekim določenim namenom. In če je s tem narejeno, potem
               seveda ugotavljam, da ni prav, da je tako narejeno.</p>
               <p>Drugo, kar je zanimivo, kako nam je vlada predstavila rešitve v drugih
               parlamentarnih demokracijah. Navedli ste večino držav, vzhodnoevropskih,
               tranzicijskih, ki se srečujejo z enakimi problemi ali pa še z večjimi kot mi v
               Sloveniji, izpustili pa ste cel niz zahodnoevropskih držav. Če pa ste jih že navedli,
               pa bi rad vedel, v čem pa bi naj pri nas bilo to drugače urejeno, kot je v sosednji
               Avstriji, z veliko daljšo demokratično tradicijo. V čem? A smo mi res tako bogata
               država? Vsi se strinjamo, da se mora to, ta zadeva urediti, ampak poslušajte,
               predlagatelji, kar je preveč, je pa preveč.</p>
               <p>In če drži ta itenca, ki je izhajala iz razprave, da je treba pač predsedniku
               zagotoviti javni ugled in pa moralno avtoriteto, se sprašujem, če se to res
               zagotavlja s takšnimi bonitetami, kot se ponujajo v tem zakonu. Ali potem vsi tisti
               državljani v Sloveniji, ki opravljajo zelo pomembne funkcije, ki nimajo zagotovljenih
               takšnih privilegijev, nimajo javnega ugleda in nimajo neke zagotovljene moralne
               avtoritete?</p>
               <p>Jaz celo nasprotno mislim. In mislim, da se bo predsednik, aktualni, pač ki bo prvi
               upokojen po tem zakonu, oglasil in bo povedal, kar si sam misli. Mislim nasprotno, da
               v situaciji, ki so jo nekateri tukaj zelo podrobno izpostavili, ob vsem tem velikem
               številu nezaposlenih, ob vseh teh socialnih problemih, ki jih imamo, ob tem, da se
               napoveduje reforma zdravstva in povečanje prispevkov za zdravstvo, o tem, da je
               primanjkljaj v pokojninski blagajni vedno večji in gre vedno več denarja iz
               proračuna, ob tem, da vse več državljanov živi na robu revščine in nekateri cel mesec
               delajo in ne zaslužijo toliko, da bi lahko plačali položnice, ki jih je vsak dan več.</p>
               <p>Jaz mislim, da v takšni situaciji s takšnim zakonom ne moremo nekomu vzdrževati
               javnega ugleda in pa prispevati k neki moralni avtoriteti. To je sigurno, kajti
               ljudje bodo razumeli to zadevo drugače. Hočejo, da predsednik, tisti, ki je na
               predsedniški funkciji ali pa tisti, ki se od predsedniške funkcije poslavlja, deli
               usodo s svojim narodom. In to bi bilo pošteno in pa primerno, vse drugo je nemoralno.
               Tako sem osebno prepričan. In te bonitete seveda niso v stilu krepitve javnega ...
               <stage xml:id="SDZ3-Redna-18-2002-09-25.stage14">/opozorilni znak, za konec razprave./</stage> ... A moram nehati?</p>
            </sp>
            <sp xml:id="SDZ3-Redna-18-2002-09-25.sp97">

               <speaker>PODPREDSEDNIK VALENTIN POHOREC:</speaker>

               <p>Prosim, če zaključite misel.</p>
            </sp>
            <sp xml:id="SDZ3-Redna-18-2002-09-25.sp98">

               <speaker>ALOJZ SOK:</speaker>

               <p>Če moram nehati, bi samo še pozval vlado, da razdela strošek, ki ga je tu navedla, in
               kar je glavna pomanjkljivost tega zakona, da niste finančne situacije, ki jo bo ta
               zakon prinesel, predvideli, da nam ne prodajate takole, bi rekel, ustno, to bo toliko
               stalo, pač da to razdelate, da bomo videli, kaj ste si sploh v okviru tega zakona
               zamislili, koliko ljudi bo skrbelo za predsednika, ki odhaja, pa ne samo tega, ampak
               tudi tiste, ki se bodo še pojavili...</p>
            </sp>
            <sp xml:id="SDZ3-Redna-18-2002-09-25.sp99">

               <speaker>PODPREDSEDNIK VALENTIN POHOREC:</speaker>

               <p>Lahko končate?</p>
            </sp>
            <sp xml:id="SDZ3-Redna-18-2002-09-25.sp100">

               <speaker>ALOJZ SOK:</speaker>

               <p>Ja, hvala lepa.</p>
            </sp>
            <sp xml:id="SDZ3-Redna-18-2002-09-25.sp101">

               <speaker>PODPREDSEDNIK VALENTIN POHOREC:</speaker>

               <p>Hvala lepa. Besedo dajem Jožetu Avšiču za zadnjo razpravo.</p>
            </sp>
            <sp xml:id="SDZ3-Redna-18-2002-09-25.sp102">

               <speaker>JOŽE AVŠIČ:</speaker>

               <p>Hvala lepa. Verjetno ne bom tako dolg, sem pa pazljivo poslušal skoraj vse razprave.</p>
               <p>Zdi se mi, da bo verjetno zakon dobil podporo kot ustrezna podlaga za drugo
               obravnavo, pa vendarle mislim, da je bilo veliko opozoril z različnih strani, tudi
               tistih, ki zakon podpirajo, da je treba ta zakon temeljito prevetriti in videti, kaj
               in kakšen naj bi bil v končnem obsegu, ko ga bomo sprejemali.</p>
               <p>Na žalost je res čas za sprejem tega zakona precej neprimeren. Res pa je, da ga je
               vlada oblikovala že marca, vendar tudi marec je bil že pozen; lahko bi ga v vseh teh
               desetih letih, odkar imamo to funkcijo, lahko pa bi ga seveda tudi po volitvah, kar
               je moj predhodnik maloprej rekel. Vendar mislim, da moramo ob obravnavi tega zakona
               hočeš nočeš nekako odmisliti to, ali gre za Milana, Janeza, Franceta ali Barbaro; da
               se moramo nekako zamisliti, kaj ta država želi, kakšnega predsednika želi in kaj
               pravzaprav tej funkciji ta država ponuja. In to bomo opredelili tu, v tem državnem
               zboru. Vlada je pač predlagala, kar je, v nadaljevanju, če ga bomo obravnavali, se
               bomo morali zelo odgovorno dogovoriti, kakšen je ta obseg tako imenovanih bonitet. Če
               to so bonitete, verjetno so, pa vendarle, kakšen je obseg tega, kar bi lahko
               pripadalo predsedniku po končani funkciji. Konec koncev se moramo zavedati, da
               govorimo o najmanj desetih pa tam do dvajsetih ljudeh v enem stoletju, ki jih bo
               morala država na nek način po izteku funkcije pospremiti na podlagi zakona, kakršnega
               bomo sprejeli.</p>
               <p>Zato na nek način odklanjam vse tiste razprave pravzaprav, ki vlečejo neke stare
               zadeve ven, kot so stanovanja v Murglah, ampak tudi tisti delavec, ki je dal 10.000
               mark za 50 kvadratov stanovanja, je ravno tako profitiral, in to veliko več kot
               tisti, ki je živelv lastni stanovanjski hiši, tako da so to pravzaprav čisto
               nepotrebne razprave ta trenutek in zadeva, ki je bila pač absorbirana s tistim
               slavnim Jazbinškovim zakonom.</p>
               <p>Mislim, da je tudi povsem logično, da predsednik države lahko pogleda v določene
               arhive, ki so nastajali v času njegovega delovanja, zlati še, če bo pripravljal kdaj
               kakšna predavanja, kar je v navadi v drugih evropskih in tudi izvenevropskih državah,
               in bo potreboval informacije. Verjetno ne bi bilo vzdržno, da to, kar misli, da bo
               potreboval, spakira v kovčke in gre z njimi domov in jih potem po potrebi prinese na
               plano takrat, ko bi jih potreboval in bi mu tako odgovarjalo.</p>
               <p>Skratka, mislim, da je bilo nekaj takih razprav, ki ne sodijo na nivo tega, da se
               pogovarjamo o predsedniški funkciji, povezani seveda z njegovimi ustavnimi
               dolžnostmi, pa tudi pravicami, ki bi jih lahko ta zakon dal, če ga bomo sprejeli, po
               končanju njegove funkcije.</p>
               <p>Sam bom verjetno zakon podprl, vendar se bom pri tem tudi trudil, da se bodo pravice
               in obseg pravic uskladile z realnimi možnostmi, ki jih lahko ta država tako glede na
               svojo velikost kot tudi svojo ekonomsko in finančno moč zagotovi. Hvala lepa.</p>
            </sp>
            <sp xml:id="SDZ3-Redna-18-2002-09-25.sp103">

               <speaker>PODPREDSEDNIK VALENTIN POHOREC:</speaker>

               <p>Hvala, kolega Avšič. S tem je razprava izčrpana in jo zaključujem. <stage xml:id="SDZ3-Redna-18-2002-09-25.stage15">/Oglašanje iz
               klopi./</stage> Glejte, prej sem povprašal, kdo še želi razpravljati, in dobil sem dve
               prijavi.</p>
               <p>Moram pa dati samo eno opravičilo, ker sem bil napačno informiran, da je časa samo
               za tri in pol minute. Uro smo med vašo razpravo, kolega Sok, popravili na pet minut,
               tako da je zadeva v skladu s poslovnikom.Kolega Sok.</p>
            </sp>
            <sp xml:id="SDZ3-Redna-18-2002-09-25.sp104">

               <speaker>ALOJZ SOK:</speaker>

               <p>Če lahko. Mi smo razumeli, da v okviru časa, razpoložljivega, ki nam je bil določen,
               lahko še razpravljamo in nam je ostalo mislim, da še 14 ali 20 minut, ampak vi ste me
               prekinili. In vas sprašujem zakaj.</p>
            </sp>
            <sp xml:id="SDZ3-Redna-18-2002-09-25.sp105">

               <speaker>PODPREDSEDNIK VALENTIN POHOREC:</speaker>

               <p>Sem dejal zdaj, da sem res dobil informacijo, da je na voljo samo še dvakrat po 3
               minute pa pol. In sem vas tako informiral. Nato pa smo uro v času vaše razprave
               postavili na 5 minut, kot veleva tudi čas razprave posameznega poslanca, 5 minut. In
               dve prijavi sem imel. Smatram, da je s tem razprava 5 minut. Lahko to v magnetogramu
               pogledate. S tem je razprava zaključena.</p>
               <p>O predlogu sklepa, da je predlog zakona primeren za nadaljnjo obravnavo, bo zbor
               glasoval v popoldanskem nadaljevanju v okviru glasovanja o vseh točkah dnevnega reda
               za danes. Proceduralno, gospod Rokavec. Prosim, če je v skladu z ...</p>
            </sp>
            <sp xml:id="SDZ3-Redna-18-2002-09-25.sp106">

               <speaker>FRANCI ROKAVEC:</speaker>

               <p>Ja, razprava je povezana s točko dnevnega reda. Namreč gospod predsedujoči, jaz
               sprašujem, ker je bila vrsta izrecnih vprašanj danes med razpravo naslovljena na
               predstavnika vlade. Ali bo predstavnik vlade izkoristil to možnost, da bo odgovoril
               na ta zastavljena vprašanja? Ker mislim, da je še kako pomembno, da bi slišali
               odgovore nate pomisleke, ki so bili izraženi v razpravi, tudi pri končni odločitvi o
               predlogu sklepa. Hvala lepa.</p>
            </sp>
            <sp xml:id="SDZ3-Redna-18-2002-09-25.sp107">

               <speaker>PODPREDSEDNIK VALENTIN POHOREC:</speaker>

               <p>Kolega Rokavec, to ni proceduralno v zvezi z izvajanjem poslovnika. Predstavnik
               vlade je dobil priložnost z moje strani, da bi še dal v razpravi kakšen odgovor, se
               je temu odpovedal. In je stvar njegove presoje, kako bo iz obstoječe razprave, iz
               magnetograma in vsega, kar si je pribeležil, sledil predlog zakona za drugo branje,
               če bomo pri glasovanju ocenili in potrdili, da je zakon primeren za drugo branje
               oziroma za nadaljevanje postopka.</p>
               <p>Prekinjam točko dnevnega reda do glasovanja, ki bo torej ob najavljeni uri. Ob 16.40
               bomo nadaljevali s sejo, s 13. točko dnevnega reda, to je prvo obravnavo predloga
               zakona o prekrških. Do tega časa, je odmor. Hvala za vašo potrpežljivost in
               sodelovanje.</p>
               <stage xml:id="SDZ3-Redna-18-2002-09-25.stage16">(Seja je bila prekinjena ob 15.36 uri in se je nadaljevala ob 16.41 uri.)</stage>
            </sp>
            <sp xml:id="SDZ3-Redna-18-2002-09-25.sp108">

               <speaker>PODPREDSEDNIK VALENTIN POHOREC:</speaker>

               <p>Spoštovani predstavniki vlade! Prehajamo na <title xml:id="SDZ3-Redna-18-2002-09-25.title4">13. TOČKO DNEVNEGA REDA – PRVA OBRAVNAVA PREDLOGA ZAKONA O PREKRŠKIH.</title>
               </p>
               <p>Predlog zakona je v obravnavo zboru predložila Vlada Republike Slovenije. V zvezi s
               tem zakonom je skupina 11 poslancev s prvopodpisanim mag. Andrejem Vizjakom
               zahtevala, da državni zbor opravi splošno razpravo. To bomo zdaj tudi opravili.
               Besedo dajem predstavniku vlade za dopolnilno obrazložitev predloga zakona. Prosim za
               besedo gospoda Hinka Jenulla.</p>
            </sp>
            <sp xml:id="SDZ3-Redna-18-2002-09-25.sp109">

               <speaker>HINKO JENULL:</speaker>

               <p>Hvala lepa, gospod predsedujoči. Spoštovane poslanke in poslanci! Opis stanja na
               področju prekrškov je razviden iz obrazložitve zakona, ki ga imate pred seboj in ga
               ne bi ponavljal. Povedati pa želim, da skoraj deset let traja proces nastajanja
               novega sistemskega zakona o prekrških in sicer od konca leta 1993 pa do tega
               predloga. Že leta 1993 je bilo izdelano delovno gradivo za nov koncept kaznivih
               ravnanj, po katerem bo v Sloveniji veljal dihotomni sistem kaznovalnega prava,
               primerljiv z zahodnoevropskimi državami. To pomeni, da sta samo dve vrsti kaznivih
               ravnanj, kazniva ravnanja in prekrški. Skladno s tem so bili odpravljeni kot
               samostojna vrsta kaznivih ravnanj gospodarski prestopki oziroma prekvalificirani v
               prekrške. Takrat je bilo tudi že strokovno in tudi politično jasno, da bo potrebno
               opraviti transformacijo sodnikov za prekrške v sodišča za prekrške. Ta transformacija
               do danes ni bila opravljena in postopek, po katerem sodniki za prekrške le-te
               obravnavajo, še vedno ni usklajen s težo teh dejanj, kar je tudi glavni razlog za
               zaostanke, za zastaranje zadev in za preobremenjenost.</p>
               <p>Osnutek novega zakona je takrat nastajal ob stališčih teorije, da naj bi sankcija za
               prekrške v bodoče obsegala le denarno kazen, pri tem pa vrsto nerepresivnih ukrepov,
               kot so opomini, institut neznatne družbene nevarnosti, opozorila in podobni ukrepi.
               Tudi Vrhovno sodišče Republike Slovenije je takrat, v letu 1995 menilo, da je v zvezi
               s tistimi prekrški, za katere naj bo predpisana zaporna kazen, primerneje da se
               pretvorijo v kazniva dejanja, ki jih bo obravnavalo redno sodišče, kot pa da se
               obširno področje upravno-kazenskega prava prenese v sodno pristojnost. Na teh
               podlagah je bil pripravljen zakon v letu 1995, ki je prestal prvo obravnavo in je bil
               v fazi druge obravnave umaknjen. Takratni očitek zakonu je bil, da niso predvidene
               zadostne poenostavitve postopkov o prekrških in druge rešitve, ki bi dajale večje
               pristojnosti upravnim, nadzorstvenim organom in le najtežje zadeve odkazale v
               reševanje sodnikom za prekrške oziroma sodiščem za prekrške.</p>
               <p>V letu 1999 se je intenzivneje začel pripravljati nov sistemski zakon o prekrških,
               drugi poskus, ki je rezultiral s predlogom, ki je pred vami.</p>
               <p>V fazi strokovnih razprav so bile proučene tri možne rešitve. Prekrškovni organi, kot
               upravni organi z upravno instanco, transformacija sodnikov za prekrške v prekrškovne
               oddelke rednih oziroma okrajnih sodišč ali ustanovitev specializiranih sodišč za
               prekrške. V razpravi je ves čas bilo navzoče stališče, ki ga je teorija dala že leta
               1995, da so potrebne dekriminacija na področju prekrškov ter jasna razmejitev v
               razmerju do kaznivih dejanj in civilna reakcija, kar pomeni denarna kazen oziroma
               globa, le če gre za prekrške, ki se spremenijo v kazniva dejanja, pa zapor. Na tej
               podlagi je nova delovna skupina izdelala strokovne podlage in na tej podlagi je bil
               pripravljen predlog zakona pri katerem je izhodišče, da se odpravi zaporna kazen za
               prekrške in pri tem je tudi ugotovitev, da je to možno pod pogojem, da se najbolj
               nevarni prekrški določijo kot kazniva dejanja majhnega pomena. Postopnost tega
               prehoda pa se zagotavlja s prehodnimi določbami predloga, da zaporna kazen do take
               ureditve ostaja še vedno v veljavi in se ti prekrški obravnavajo po sedaj veljavnem
               zakonu.</p>
               <p>Naj povem, da tako po našem prepričanju predlog, ki ga imate pred seboj, izpolnjuje
               vse pogoje oziroma zahteve, ki so bile postavljene ob začetku reforme prekrškovnega
               prava. In sicer prilagoditev postopka vrsti zagrožene sankcije, to se pravi delitev
               na postopek pred prekrškovnim organom in postopek pred sodnikom oziroma sedaj
               sodiščem za prekrške. Drugič, razbremenitev sodnikov za prekrške s prenosom dela
               pooblastil na prekrškovne organe in v bodoče zagotavljajo v največjem delu zadev samo
               sodno varstvo. Tretjič, postopnost predlaganih sprememb. In četrtič, da se ob tem
               hkrati reši problematika statusa sodnikov za prekrške, kot izhaja iz več odločb
               ustavnega sodišča, iz katerih je jasno, da morajo postati sestavni del sodne veje
               oblasti.</p>
               <p>V predlogu, ki ga imate pred seboj, se to doseže z ustanovitvijo specializiranih
               sodišč za prekrške, pri čemer se opravi zakonska priredba njihovega sedanjega
               trajnega mandata v mandat okrajnih oziroma višjih sodnikov. Hvala lepa.</p>
            </sp>
            <sp xml:id="SDZ3-Redna-18-2002-09-25.sp110">

               <speaker>PODPREDSEDNIK VALENTIN POHOREC:</speaker>

               <p>Hvala vam, državni sekretar, za dopolnitev, obrazložitev predloga. Sledi
               predstavitev stališč poslanskih skupin. Najprej dajem besedo kolegu Miranu Potrču za
               stališče poslanske skupine združene liste. Prosim.</p>
            </sp>
            <sp xml:id="SDZ3-Redna-18-2002-09-25.sp111">

               <speaker>MIRAN POTRČ:</speaker>

               <p>Hvala lepa. Spoštovani! Tudi prekrški so sestavni del protipravnih ravnanj in
               pravosodnega sistema. Tudi pri njihovem izrekanju je na žalost značilna premajhna
               učinkovitost. V zadnjih letih sicer sodniki za prekrške rešijo več zadev, kot je
               njihov pripad, vendar vsaj v letu 2000 eno petino na račun zastaranja. Ni torej
               dvoma, da so na področju postopkov o prekrških potrebne temeljite spremembe.</p>
               <p>Predlagani zakon naj bi jih zagotovil. S temi cilji zakona soglašamo. Pričakujemo
               torej nesporno zagotovilo predlagatelja, da bo res dosežena večja učinkovitost.
               Posebej zato, ker smo doslej že sprejemali precej dopolnitev zakonov v okviru
               pravosodnega sistema, ki naj bi zagotovile napovedani cilj, pa doslej rešitve vseh
               napovedanih ciljev niso zagotovile.</p>
               <p>Predlagani zakon želi večjo učinkovitost zagotoviti z nekaterimi bistvenimi
               spremembami. Prvič, prvostopenjsko obravnavo in kaznovanja prenaša na prekrškovne
               organe, to je organe, ki so tudi sicer dolžni skrbeti za uresničevanje določenega
               zakona. Predlagatelj ni navedel podatkov, koliko zadev bi na podlagi teh določb
               prenehali obravnavati sedanji sodniki za prekrške. Ni dvoma, da bi to pomenilo
               njihovo razbremenitev. Vprašanje pa je, ali bodo za novo pristojnost takoj in v
               zadostni meri usposobljeni upravni organi, na katere bo pristojnost prenesena. Povsem
               jasnih zagotovil zakon v tej smeri ne daje, zakon sam jih tudi ne more dati. Zato bi
               pričakovali jasno izjavo v tej smeri od predlagatelja.</p>
               <p>Sodišča za prekrške kot specializirana sodišča naj bi po novem obravnavala le
               pritožbe zoper odločitev prekrškovnega organa in izvajala prvostopenjski postopek v
               zahtevnejših primerih. Upati je, da teh pritožb ne bo toliko, da bi izničile
               zmanjšani pripad zaradi prenosa pristojnosti na prekrškovne organe. Upamo, da ne, saj
               zakon ohranja sedanji plačilni nalog, in ker zahteva za sodno varstvo zoper odločbo
               prvostopnega organa ne bo zadržala izvršitve, če višina kazni skupaj s stroški
               postopka ne bo presegala določenega zneska. To naj bi namreč zmanjšalo željo po
               pritoževanju samo zato, da se odloži plačilo kazni in doseže eventualno zastaranje,
               kar je doslej bil pomemben razlog za pritožbo. Ta rešitev torej kaže k večji
               racionalnosti.</p>
               <p>Tretjič. Sodniki za prekrške kot specializirana sodišča postajajo sestavni del
               pravosodja. Zato se spreminja tudi njihova organiziranost. Upajmo, da se ne bo
               dogodilo kaj podobnega kot pri spremembi pristojnosti sodišč. Sodišča namreč še danes
               trdijo, da so glavni zaostanki nastali prav zaradi spremembe pristojnosti in
               prenašanja spisov, da rečem, iz enega v drugo sodišče. Prav pa je tudi povedati, da
               če bodo do nadaljnjega te zadeve, ki se prenašajo na druge organe, ostale v
               pristojnosti sodišč za prekrške, da bo njihova učinkovitost vsaj za nekaj časa
               odložena. Prav bi bilo, da se te stvari pojasnijo.</p>
               <p>Četrtič. Soglašamo, da sodišča za prekrške postanejo kot specializirana sodišča
               sestavni del pravosodja in da se s tem zakonom dokončno sprejme rešitev, da so
               sodniki sodišč za prekrške glede pogojev imenovanja, napredovanja, pravic in tudi
               sicer sestavni del pravosodja in torej sodniki. Pri tem jim je treba zagotoviti
               njihovega predstavnika tudi v sodnem svetu. Prav bi bilo pojasniti, zakaj so sodišča
               za prekrške predvidena v rangu okrajnih, ostala specializirana sodišča pa v rangu
               okrožnih sodišč.</p>
               <p>Petič, in končno, predlagatelj meni, da je v bodočem sistemu kaznovanja prekrškov iz
               pristojnosti sodišč za prekrške treba izvzeti možnost izrekanja zaporne kazni. V
               bodoče naj bi zaporno kazen izrekala le redna sodišča. Za uresničitev tega cilja bo
               treba spremeniti kazenski zakonik in predvideti nova kazniva dejanja, s katerimi se
               bo inkriminacija nekaterih najhujših oblik prekrškov, pri katerih je bila do sedaj
               zagrožena zaporna kazen, opredelila kot kaznivo dejanje. Ob tem vlada, da bi omilila
               ugovore, da bodo z obravnavo tovrstnih dejanj zdaj bolj obremenjena sodišča, ki prav
               tako imajo mnoge in velike zaostanke, pove, da načrtuje spremembo zakona o kazenskem
               postopku, tudi uvedbo mandatnega kaznovanja. Gre za možnost, da se za kazniva dejanja
               iz pristojnosti okrajnega sodišča lahko izda kaznovalni nalog, s katerim sodišče
               obdolžencu izreče predlagano kazensko sankcijo ali ukrep, ne da bi se pri tem
               opravila glavna obravnava.</p>
               <p>Vlada torej meni, da predstavljeni koncept pomeni razbremenitev sodišč za prekrške,
               saj bi se namesto njih z najmanjšim številom zadev ukvarjala okrajna sodišča.
               Sodiščem za prekrške bi tako ostalo več časa za obravnavo drugih, a enako pomembnih
               zadev, ki so do sedaj v mnogih primerih zastarale prav zaradi preobremenjenosti
               sodnikov za prekrške. Povečano število kazenskih zadev pa bi okrajna sodišča lahko
               reševala učinkoviteje v postopku s kazenskim nalogom oziroma postopku na podlagi
               priznanja ali pa listinskih dokazov.</p>
               <p>Nova kazniva dejanja po prehodnih določbah morajo biti določena v dveh letih, do
               takrat pa lahko sodišča za prekrške še izrekajo tudi zaporne kazni.</p>
               <p>Predlogi vlade zaslužijo ponovno oceno in dodatno argumentacijo. Koncept je lahko
               dober, morda pa je tudi idealiziran. Več vprašanj je, ki zahtevo po dodatni
               utemeljitvi podpirajo. Najprej, vsaka reorganizacija povzroča tudi težave in časovne
               zastoje, ki jih je vnaprej težko realno predvideti. Če je res jasnih in nespornih
               učinkov, jo je vredno razmisliti. Do sedaj nobena od organizacij v pravosodju polne
               učinkovitosti ni zagotovila. Ni jasno, koliko zadev bi bilo prenesenih na sodišča in
               koliko bi bila s tem sodišča za prekrške res razbremenjena. Mislim, da bi to oceno
               kazalo ponovno napraviti. Ni jasnih ocen, kako učinkovito bi lahko bilo v kazenskih
               oddelkih rednih sodišč mandatno kaznovanje. Če bi bilo, zakaj ga potem ni mogoče
               uvesti tudi pred sodnike za prekrške in je potrebno narediti celotno spremembo
               pristojnosti. Če pa se mandatno kaznovanje ne bi moglo uporabiti v primeru izreka
               zaporne kazni, - to je možno, saj je zaslišanje obdolženca temelj varovanja
               človekovih pravic -, potem je vprašanje, koliko bi se s tem predlogom sploh dosegli
               zaželeni cilji, saj bibilo več obravnav v kazenskih sodiščih.</p>
               <p>In končno, ni jasno, ali pa tudi je, v kolikšnem času je mogoče računati na učinke
               prenosa zaporne kazni iz prekrškov na redna sodišča, saj mora ti biti najprej
               spremenjena kazenski zakonik in zakon o kazenskem postopku, šele kasneje bi do te
               realizacije prišlo. Menimo, da torej to vprašanje terja resni razmislek.</p>
               <p>Naj zaključim. Poseg v sistem prekrškov je korenit. V osnovi to kaže pohvaliti in ne
               mislim, da bi delali, bi rekel, umetna vprašanja o tem. Prav pa je povedati, da je
               poseg tako korenit, da je mogoče na nekaterih točkah tudi preveriti časovne in
               vsebinske dimenzije te učinkovitosti, da ne bi šli v neko reformo, ne da bi imeli res
               trdna zagotovila o njeni uspešnosti. Hvala lepa.</p>
            </sp>
            <sp xml:id="SDZ3-Redna-18-2002-09-25.sp112">

               <speaker>PODPREDSEDNIK VALENTIN POHOREC:</speaker>

               <p>Hvala vam. Sledi predstavitev stališč poslanske skupine Socialdemokratov Slovenije.
               Kolega Franc Sušnik ima besedo.</p>
            </sp>
            <sp xml:id="SDZ3-Redna-18-2002-09-25.sp113">

               <speaker>FRANC SUŠNIK:</speaker>

               <p>Hvala lepa, gospod podpredsednik. V poslanski skupini Socialdemokratske stranke bomo
               predlog zakona o prekrških podprli. Pozdravljamo cilj doseganja večje učinkovitosti
               na področju prekrškov, kar mislim, da je eden od bistvenih razlogov, zaradi katerega
               smo se odločili za tako podporo.</p>
               <p>Dovolite pa, da navedem še nekaj pripomb k omenjenemu zakonskem predlogu. Najprej bi
               se dotaknil tudi možnosti odprave pritožbe. Mi mislimo, da absolutno ni mogoče
               trditi, da gre tukaj za absolutno racionalizacijo dela, saj zakon predvideva
               ustanovitev novih dodatnih sodišč. Treba je dati možnost za vložitev zahteve za sodno
               varstvo. S tem pa, po našem prepričanju, se ne bo zmanjšalo število ugovorov v obliki
               zahtev za sodno varstvo. Po našem mnenju bodo sedanji sodniki, ki so že tako v
               kroničnih zaostankih, kar se tiče pritožb, še dodatno obremenjeni, pri novih sodiščih
               pa bodo pritožbe samo spremenjene in dopolnjene v sodno varstvo.</p>
               <p>Rad bi se pridružil tudi pripombam sodnikov senata za prekrške, ki nasprotujejo temu
               konceptu, predvsem v smislu črtanja sankcije zapora kot možnosti, ki so jo do sedaj
               sodniki za prekrške imeli.</p>
               <p>Mnenja smo tudi, da bi kazalo upoštevati dejstvo, da bi ta možnost oziroma ta
               sprememba narekovala tudi ustrezno spremembo kazenskega zakonika, ne le glede na
               določitev novih kaznivih dejanj, temveč tudi glede določitve novih kazni za prekrške
               v cestnem prometu. Tukaj mislim, da je pomembno vprašanje razreševanja hujših kršitev
               varnosti cestnega prometa, za katere je bila do sedaj predvidena zaporna kazen.</p>
               <p>Kar se tiče pripomb k samim členom, bi rad poudaril, da imamo pripombo k 49. členu
               predloga zakona, ki v četrti alinei med drugim govori tudi, da vrsto in stopnjo
               izobrazbe ter vsebino strokovnega izpita za vodenje in odločanje o prekrškovnem
               postopku predpiše vlada. Mi smo mnenja, da je treba to ustrezno stopnjo izobrazbe in
               usposobljenost za izvrševanje pooblastilpo tem zakonu in ZUP-u zapisati že v sam
               zakonski predlog.</p>
               <p>Kar se tiče 51. člena predloga zakona, ki govori, da prekrškovni organ po ugotovitvi
               pogojev za začetek postopka po uradni dolžnosti oziroma po prejemu predloga iz
               prejšnjega člena zbere dodatna obvestila in dokaze o prekršku, opozarjamo, da v tej
               alinei ni opisano, po kakšnih pravilih uradna oseba zbira dodatne dokaze in obvestila
               o prekršku. Zato kaže o tej zadevi razmisliti.</p>
               <p>Kar se tiče 50. člena, ki govori o začetku postopka in predvideva, da se postopek o
               prekršku začne po uradni dolžnosti, ko pravi, "prekrškovni organ v okviru
               pristojnosti v ta namen kakršnokoli dejanje ali z vložitvijo pisnega predloga
               oškodovanca, državnega tožilca ali državnega organa," Imamo mi pripombo, kako bo te
               podatke preskrbel oškodovanec, ki je v tem primeru lahko tudi fizična oseba. Gre za
               podatke, ki jih je pač treba predložiti za začetek postopka.</p>
               <p>No to bi bile temeljne, naše temeljne pripombe k predlogu zakona o prekrških. V
               splošnem pa, kot sem že povedal, predvsem s ciljem doseganja večje učinkovitosti,
               zakonski predlog podpiramo. Hvala lepa.</p>
            </sp>
            <sp xml:id="SDZ3-Redna-18-2002-09-25.sp114">

               <speaker>PODPREDSEDNIK VALENTIN POHOREC:</speaker>

               <p>Hvala, kolega Sušnik. Sledi stališče poslanske skupine liberalnih demokratov, ki ga
               bo predstavil kolega Dušan Vučko. Prosim.</p>
            </sp>
            <sp xml:id="SDZ3-Redna-18-2002-09-25.sp115">

               <speaker>DUŠAN VUČKO:</speaker>

               <p>Hvala za besedo, predsedujoči. Spoštovane kolegice, spoštovani kolegi!</p>
               <p>Zapletenost gospodarske in seveda tudi pravne ureditve narekuje izdajo vedno novih
               predpisov in ureditev novih razmerij. To povečuje število predpisanih prekrškov in
               inkriminacijo dejanj, k čemur prispevajo tudi družbena nasprotja med zapovedanim in
               želenim, ravnanjem njihovih naslovljencev.</p>
               <p>Sedanja analiza je pokazala praktično neobvladljivo število kršitev. Po zadnjih
               podatkih ministrstva za pravosodje je bilo na dan 12. julija 2002 v državi Sloveniji
               kar 261 zakonov in 53 uredb, ki skupaj določajo več kot 4 tisoč 300 različnih
               prekrškov. Temu je potrebno dati še kršitve, ki jih s svojimi predpisi določajo
               lokalne skupnosti.</p>
               <p>Tako stanje ob ugotovitvi, da neučinkovitost pregona in sankcioniranje prekrškov
               ruši temeljna načela delovanja pravne države, ker negativno vpliva na pravno
               disciplino, če praksa pokaže, da se veliko število kršilcev lahko izogne postopku,
               terja od nas in seveda od vlade premik v smeri večje učinkovitosti postopka o
               prekršku.</p>
               <p>Reforma je torej potrebna in nujna. Zato poslanski klub Liberalne demokracije
               Slovenije podpira predlog zakona, katerega namen je zagotoviti večjo učinkovitost
               prekrškovnega postopka, ki sledi naslednjim načelom oziroma izhodiščem: prilagoditi
               postopke vrsti zagrožene sankcije, razbremeniti sodnike za prekrške s prenosom dela
               pooblastil na prekrškovne organe, potem postopnost predlaganih sprememb in rešitev
               problematike statusa sodnikov za prekrške, kot to izhaja iz odločb ustavnega sodišča.</p>
               <p>V poslanskem klubu LDS menimo, da predlagana ureditev omogoča, da se ob uskladitvi
               in tudi ob predpisovanju novih prekrškov glede na njihovo družbeno pomembnost oziroma
               nevarnost z določitvijo sankcije v skladu s sistemskim zakonom opredeli tudi vrsta
               postopka in določi pristojnost organa, ki ga bo obravnaval.</p>
               <p>Pomembno izhodišče predlagane ureditve je tudi razbremenitev sodnikov za prekrške.
               Odprava zagrožene kazni omogoča, da se v vseh zadevah, kjer je predpisana denarna
               kazen, tako imenovana globa, določi pristojnost prekrškovnim organom. S tem se
               postopek nedvomno poenostavlja, saj organ, ki je odkril prekršek in zbral dokaze o
               njegovi storitvi, hkrati tudi odloči o samem izreku sankcije. Le za manjši del
               prekrškov, kjer se izrekajo sankcije, ki posegajo v temeljne človekove pravice in
               obveznosti, je določena na prvi stopnji pristojnost bodočih sodnikov oziroma sodišč
               za prekrške.</p>
               <p>Pozdravljamo tudi intenco zakona, da se te spremembe postopno uveljavijo, in še
               posebej, da se dokončno uredi status sodnikov za prekrške. Sedanji položaj sodnikov
               za prekrške po naši oceni ni zadovoljivo urejen. Sodnikov za prekrške ne moremo
               obravnavati izvensistemsko, ampak le v okviru sodne veje oblasti, katere del nedvomno
               so, saj imajo trajni mandat in enak položaj kot okrajni sodniki.</p>
               <p>Po naši oceni je sedanja organizacija sodišč za prekrške preveč razdrobljena. Veliko
               število tako imenovanih enoosebnih organov povzroča probleme pri tekočem delu,
               preobremenjenosti pa ni mogoče odpraviti drugače kot z bistvenim povečanjem števila
               sodnikov in njihovega osebja.</p>
               <p>Spoštovane kolegice in kolegi! Poslanski klub LDS podpira predlog zakona, vendar pa
               si bo v nasprotju s predlagateljem prizadeval za reorganizacijo sodnikov za prekrške
               v smislu združitve teh organov z okrajnimi sodišči. Zakaj? Predvsem nas v takšno
               reorganizacijo vodijo kadrovski in finančni učinki. Z reorganizacijo sodnikov za
               prekrške v posamezne prekrškovne oddelke znotraj okrajnih sodišč bi sodniki teh
               sodišč postali po samem zakonu sodniki okrajnih sodišč, kar je možno, ker že imajo
               trajni mandat in enak položaj. Razporejeni bi bili za zadeve prekrškov glede na
               pričakovano manjše število teh zadev, pa tudi k reševanju kazenskih postopkov,
               vključno s kaznivimi dejanji v prometu, ki bodo nastala s prekvalifikacijo največjih
               prekrškov. Večje število kazenskih sodnikov in koncentracija v enem organu bo
               zagotovila možnost specializacije, nadomeščanja in racionalizacije dela. Glede na
               obstoječe podatke bi se z reorganizacijo sodnikov za prekrške lahko bistveno
               zmanjšalo število sistemiziranih oziroma zasedenih delovnih mest, predvsem za druge
               administrativno-tehnične delavce. Te bi lahko prerazporedili na druga nezasedena
               delovna mesta po okrajnih sodiščih oziroma k drugim nalogam. Na primer, nalogam v
               zvezi z zemljiško knjigo, izvršbo.</p>
               <p>Prav tako bi reorganizacija lahko prinesla določene prihranke glede poslovnih
               prostorov sedanjih sodnikov za prekrške. Večina prostorov, kjer so sodniki za
               prekrške, so v najemu in za te najemne pogodbe mora država plačevati kar precej
               denarja. Po reorganizaciji je mogoče pričakovati, da bi se zmanjšali stroški za te
               najemnine vsaj pri tistih sodnikih za prekrške, ki imajo svoj sedež izven sedeža
               okrajnega sodišča, če bi se njihovo osebje seveda lahko preselilo na sedež okrajnega
               sodišča. Seveda se ob taki izvedbi reorganizacije sodnikov za prekrške lahko postavi
               vprašanje obremenitve okrajnih sodišč.</p>
               <p>V poslanskem klubu LDS menimo, da v zvezi s tem ne bo prišlo do prevelikih
               preobremenitev, če upoštevamo statistične podatke, ki so na voljo. Tako ocenjujemo,
               da bo s prekvalifikacijo nekaterih prekrškov v kazniva dejanja znašal pripad zadev
               največ 4.000 zadev letno. Glede na sedanji obseg dela okrajnih sodišč v kazenskih
               zadevah, kjer znaša povprečni letni pripad cca. 10.000 zadev na leto, izhaja, da s
               prekvalificiranimi prekrški v kazniva dejanja le-ta obremenitev ne bi bila
               prekomerna.</p>
               <p>Na podlagi statističnih podatkov se lahko poda ocena, da bo v rednem postopku
               obravnavana največ polovica zadev, ki jih sedaj rešujejo sodniki za prekrške. Glede
               na statistične podatke za leto 2001 bi bilo teh zadev približno 113.000. Prav tako v
               to oceno lahko vključimo še zadeve, ki nastanejo zaradi zahtevkov za sodno varstvo.
               Po naši oceni bo v skladu z novim zakonom cca. 110.000 storilcev prekrškov podalo
               zahtevo za sodno varstvo. Ta ocena temelji na podatkih o dosedanjem pripadu zadev na
               senat za prekrške Republike Slovenije, kjer znaša obseg pritoževanja približno 6 do
               7% zadev. Ob upoštevanju teh podatkov se bosta torej s spremembo pristojnosti
               spremenila tudi pripad zadev prekrškov in obremenitev, ki bo predvidoma znašala za
               okrajna sodišča okoli 127.000 zadev na leto, kar po drugi strani pomeni – in ta
               podatek se mi zdi zelo pomemben – obremenitev okoli 900 zadev na posameznega sodnika,
               kar je tretjina dosedanje obremenitve. In za višja sodišča okoli 12.500 pritožbenih
               zadev, kar po drugi strani pomeni obremenitev za okoli 800 zadev na sodnika, kar pa
               znaša polovico sedanje obremenitve teh sodnikov. Pri teh podatkih niso upoštevani
               sedanji zaostanki, kar je potrebno posebno poudariti.</p>
               <p>Na podlagi vseh teh podatkov in ocen smo v poslanskem klubu Liberalne demokracije
               Slovenije prepričani, da je naš predlog po reorganizaciji sodnikov za prekrške več
               kot utemeljen, predvsem pa zagotavlja večjo učinkovitost in racionalizacijo.</p>
               <p>Zato tudi druge stranke v parlamentu pozivamo, da v drugi obravnavi podprejo naš
               predlog.</p>
            </sp>
            <sp xml:id="SDZ3-Redna-18-2002-09-25.sp116">

               <speaker>PODPREDSEDNIK VALENTIN POHOREC:</speaker>

               <p>Hvala za podano stališče. Kolega Franci Rokavec bo podal stališče poslanske skupine
               Slovenske ljudske stranke. Prosim.</p>
            </sp>
            <sp xml:id="SDZ3-Redna-18-2002-09-25.sp117">

               <speaker>FRANCI ROKAVEC:</speaker>

               <p>Hvala za besedo, gospod podpredsednik. Spoštovane poslanke in poslanci, predstavniki
               vlade! Področje prekrškov je gotovo področje, ki zadeva veliko večino državljanov
               Republike Slovenije. Številni predpisi za kršitev predvidevajo sankcijo v obliki
               prekrška. Verjetno ni pretiravanje, če rečemo, da se je večina državljanov tudi
               aktivno seznanila s predmetnim področjem.</p>
               <p>Sedanje stanje pa je tako, da imamo zakon iz leta 1983 s številnimi popravki ter
               nepregledno množico različnih prekrškov, ki so bili določeni nesistemsko, po
               trenutnem navdihu predlagateljev. Vse to onemogoča zadostno poznavanje prekrškov,
               dopušča pa različne interpretacije državljanov in tudi uradnih oseb.</p>
               <p>Znano je tudi dejstvo, da se neverjetno majhen procent izrečenih kazni dejansko
               sankcionira. To dejansko postavlja v smešno luč vse tiste, ki napako priznajo in
               kazen plačajo, pod vprašaj pa daje načelo pravne države. Če se prekrški
               sankcionirajo, jih raje umaknimo, ukinimo.</p>
               <p>Zato pripravo predloga novega sistemskega zakona o prekrških jemljemo kot zelo
               potreben in utemeljen korak. Pričakujemo, da se bo področje prekrškov uredilo tako,
               da bodo prekrški določeni sistemsko in pregledno. Da bo organiziranost prekrškovnega
               organa racionalna, hitra in učinkovita. Da bodo postopki določeni, zagotovo pa pred
               zastaranjem. Da se bo spodbujala takojšnja poravnava denarnih kazni. Kaznovani mora
               seveda imeti pravne možnosti, tudi sodno varstvo, vendar pa je potrebno preprečevati
               poskuse nepotrebnega pritoževanja in pa tudi zavlačevanja postopkov.</p>
               <p>Že sedaj je potrebno opozoriti na odgovornost izvršilnih in upravnih organov. Organi
               odkrivanja, policija, inšpekcija, carina, davčne uprave, se bodo morali čim prej
               pričeti pripravljati na odločanje o prekrških z dodatnim izobraževanjem in uvajanjem
               delavcev, tudi za vso potrebno tehnično in programsko opremo.</p>
               <p>Glede organizacijskih sprememb bo potrebno proučiti, če je smiselna uvedba nove
               vrste specializiranega sodišča, kot je predlagano. Predlagatelj ni predstavil
               prepričljivih razlogov za to, še posebej ne glede na možnost prenosa pristojnosti na
               okrajna sodišča z morebitnimi zunanjimi oddelki, če bi se izkazalo za to potrebno.</p>
               <p>Pri sankcijah je primerno, da so vključene tudi take z opominjevalno naravo,
               opozorila, opomini, torej da ni denarna globa tisto prvo in edino sredstvo, s katerim
               se nastopa.</p>
               <p>Treba bo pogledati vse določbe v predpisih, ki določajo prekrške, in ugotoviti
               konsistentnost z novim zakonom ter opraviti čimprejšnjo uskladitev.</p>
               <p>Poslanska skupina Slovenske ljudske stranke podpira sprejem zakona, vendar pa bi za
               konec postavili vprašanje vladi: Kakšni so učinki spremembe zakona, ki ob plačilu
               izrečene kazni v 8 dneh omogoča plačilo polovičnega zneska? Torej, koliko kazni naj
               bi bilo plačanih več, glede na statistične podatke, in kolikšni vsoti denarja se je
               država s tem odpovedala? Hvala lepa.</p>
            </sp>
            <sp xml:id="SDZ3-Redna-18-2002-09-25.sp118">

               <speaker>PODPREDSEDNIK VALENTIN POHOREC:</speaker>

               <p>Hvala tudi vam. Kolega Sašo Peče bo podal stališča poslanske skupine Slovenske
               nacionalne stranke. Prosim, imate besedo.</p>
            </sp>
            <sp xml:id="SDZ3-Redna-18-2002-09-25.sp119">
               <speaker>SAŠO PEČE:</speaker>
               <p>Spoštovani! Kako smo si različni! Stopnja storjenih prekrškov narašča
            v naši družbi, stopnja protipravnega delovanja v naši družbi narašča. Vi, ali pa ta
            državni zbor, pa uzakonjate nov zakon, ki bo milejši do tega množičnega pojava, ki je v
            naši družbi. Nihče ne more reči, da teh pojavov ni iz dneva v dan več, da so to normalni
            pojavi, ki spremljajo tranzicijo, posebej tako tranzicijo, ki ima slabo zakonodajo. In
            mi bomo iz ene vrste zakonodaje, slabe zakonodaje, šli v drugo vrsto slabe zakonodaje</p>
               <p>Mislim, da je nesmiselno, da država oziroma državni zbor izniči sankcioniranje v
               obliki zaporne kazni tudi za prekrške. Če se smatra, da bomo s tem naredili sodstvo
               učinkovitejše, ker bomo zožali možnost kaznovanja, potem je to slab način ustvarjanja
               učinkovitosti sodstva. Potem lahko enostavno naenkrat rečemo, nič več ni prekršek, in
               bodo sodniki na tekočem z rednim delom. Ampak mislim, da to ni v interesu ne države
               ne vlade in ne tega državnega zbora.</p>
               <p>Skratka, da ne bom predolg, po moji oceni smo prišli do tiste točke, ko uzakonjamo
               čas ali pa življenje te naše države, ko bo denar oproščal kazniva dejanja, in to,
               mislim, da ni v redu. Zakona ne bomo podprli. Hvala.</p>
            </sp>
            <sp xml:id="SDZ3-Redna-18-2002-09-25.sp120">

               <speaker>PODPREDSEDNIK VALENTIN POHOREC:</speaker>

               <p>Hvala, kolega Peče. In še stališče Nove Slovenije, ki ga bo podala kolegica Majda
               Zupan. Prosim.</p>
            </sp>
            <sp xml:id="SDZ3-Redna-18-2002-09-25.sp121">

               <speaker>MAJDA ZUPAN:</speaker>

               <p>Hvala lepa, gospod podpredsednik. Spoštovani predstavniki vlade, spoštovani zbor!
               Določena dejanja, ki so sicer v družbi negativno ocenjena in štejejo za kaznivosti
               vredna ter so opredeljena kot prekrški, se pri nas uvrščajo v kategorijo prekrškovnih
               dejanj, za katere velja zakon o prekrških, ki določa materialnopravne in
               procesnopravne pogoje za vodenje postopka o prekršku.</p>
               <p>Že dlje časa pa so čedalje bolj odmevne pobude za spremembo, za dopolnitev in
               izboljšavo tega zakona oziroma za sprejem novega zakona, saj je stari zakon star že
               skoraj 20 let in sprejet v popolnoma drugačnem družbenem sistemu. Zato je vsekakor
               prav, da z novim zakonom želimo uskladiti pravo o prekrških z našo ustavno
               ureditvijo, ostalo zakonodajo, pri tem mislim na kazenski zakonik, in z mednarodnimi
               pakti in obvezami. In s tem za celovito ureditev področja prekrškov in njegovega
               mesta v sistemu kaznovalnega prava, pri čemer pa ni zanemarljivo področje človekovih
               pravic, ki jih zakon o prekrških tudi zadeva.</p>
               <p>Podatki kažejo, da so sodniki za prekrške in senat za prekrške, ki delajo na
               področju prekrškov, založeni z zadevami in neučinkoviti. Zato ostaja konec leta
               veliko nerešenih zadev, ki se prenašajo v naslednja leta, kar pomeni med drugim tudi
               neučinkovito izterjavo denarnih kazni in stroškov. Že številke, da so se sodniki leta
               2000 ukvarjali z več kot 200.000 prekrški, kar 44.000 zadev pa je zastaralo, kar je
               dobra petina, kažejo, da je sedanji zakon povsem neučinkovit. Če upoštevamo, da se
               izterja le 10% izrečenih denarnih kazni, pa je slika neučinkovitosti še bolj jasna.
               Dejstvo pa je, da se število prekrškov nenehno povečuje, tudi skozi zakone in uredbe,
               ki določajo kršitev in kaznovanja, da se spreminja njihova vsebina ter stopnja
               njihove družbene nevarnosti.</p>
               <p>Predlagatelj v novem predlogu ohranja v načelu rešitev, da so sodniki za prekrške
               obravnavani kot del sodne oblasti, in to načelo organizacijsko in normativno tudi
               uveljavlja. Na drugi strani pa za storilce prekrškov ohranja vse ustavne pravice, ki
               jim gredo glede na vrsto postopka in sankcijo.</p>
               <p>Po novem naj bi imeli 11 sodišč za prekrške. Sedaj imamo 55 organov za prekrške, kar
               pa ne pomeni, da bo tudi manj sodnikov za prekrške. Le-teh je 137. Sodniki za
               prekrške bodo imeli status okrajnih sodnikov. Sodniki na višjem sodišču, sedaj senat
               za prekrške, ki jih je 14, pa status višjih sodnikov. Predlagatelj nas prepričuje o
               racionalizaciji sistema in s tem potrebnih izdatkov, vendar nismo prepričani, da se
               bo to tudi v resnici zgodilo. Ali bo v bodoče ustanovljenih centrih regij 11 sodišč
               za prekrške z zunanjimi oddelki na območjih okrajnih sodišč in z možnostjo delovanja
               tudi v krajih, kjer so sedaj sedeži organov za postopke o prekrških, zaposlenih res
               manj ljudi in s tem manj stroškov, in da bo z razbremenitvijo sodnikov za prekrške, z
               uvedbo posebnega postopka pred prekrškovnimi organi dosežena večja učinkovitost?</p>
               <p>Novi zakon je sistemski zakon, ki pušča še vrsto odprtih vprašanj, ki se bodo morala
               vsekakor urediti z dodatnimi predpisi tudi glede višine posameznih kazni. V njem pa
               ne bo več zaporne kazni, ki pa so jo sicer že sedaj sodniki izrekali le izjemoma in
               je lahko trajala do 60 dni.</p>
               <p>Ob plačilu takoj, kot to radi rečemo oziroma v osmih dneh, bo denarna kazen nižja od
               predpisanega razpona. V primeru kasnejšega plačila oziroma čakanja na odločbo pa bo
               višja, dodani pa bodo tudi stroški. Ali je takšna rešitev dobra? Za koliko je država
               prikrajšana?</p>
               <p>Sodniki za prekrške se bodo posameznim primerom posvetili le, če bo vložena zahteva
               za sodno varstvo, ki pa ne bo odložila plačila kazni v primerih, če bo ta nižja od
               250.000 za posameznika oziroma 5 milijonov tolarjev za pravno osebo ali podjetnika. V
               primeru, če kršitelj kazni ne bo plačal, pride v poštev tako imenovani uklonilni
               zapor, ki bo trajal do plačila kazni oziroma največ 30 dni. V zameno za plačilo kazni
               oziroma zapor pa bodo kršitelji lahko opravljali tudi družbena koristna dela.</p>
               <p>Sodišče pa je tisto, ki odloči, da se uklonilni zapor ne določi, da pa se plačilo
               denarne kazni, in sicer globa takoj prisilno izterja, pri čemer pa se upoštevajo vse
               okoliščine, možnosti in premoženjsko stanje storilca. Po novem bodo torej namesto
               sodnikov višino kazni izrekali prekrškovni organi, to se pravi organi pregona,
               policisti, inšpektorji in na kraju izvršitve pravico izvršitve presojali, ali je
               dejanje kršitev ali ne, ali kaznovati na kraju samem ali ne, ali predlagati uvedbo
               postopka ali ne. Pri odločitvi bodo torej popolnoma samostojni in svoje odločitve jim
               ne bo potrebno obrazložiti. S tem se jim daje tudi večja pooblastila in izkazuje
               večje zaupanje. Prav zaradi tega bo potrebno striktno dodelati še marsikatero
               določilo.</p>
               <p>V naši poslanski skupini Nova Slovenija se zavedamo potrebe Nove Slovenije o
               prekrških, ki bo učinkovit, ki bo dajal državljankam in državljanom občutek, da
               živijo v pravni državi in da jim je zagotovljena pravna disciplina in da bo Slovenija
               s takim zakonom kot država z učinkovitim pravnim redom lahko stopila ob bok državam,
               ki želijo v Evropsko zvezo.</p>
               <p>Podpiramo prizadevanja za novi zakon, ki trajajo že vrsto let. Poseg je velik in
               globok. Odprtih je še vrsto vprašanj. Bojimo se, opozarjamo pa na bojazen, da se v
               praksi zakon ne bo obnesel tako, kot nas predlagatelji prepričujejo, zlasti glede
               učinkovitosti, ker imamo ravno v zvezi z reformo sodstva slabe izkušnje.</p>
               <p>Nobena reorganizacija v pravosodju do sedaj ni v celoti uspela. Ali bomo imeli še en
               poskus na občutljivem področju, ki bo pustil slab občutek in ostal brez pravih
               rezultatov? Hvala lepa</p>
            </sp>
            <sp xml:id="SDZ3-Redna-18-2002-09-25.sp122">

               <speaker>PODPREDSEDNIK VALENTIN POHOREC:</speaker>

               <p>Hvala, kolegica Majda Zupan. To so bila stališča poslanskih skupin. Sledi razprava
               poslank in poslancev. Najprej bi imela besedo mag. Majda Potrata, pa mislim, da ji je
               ostalo manj kot 5 sekund, če sem prav informiran, 2 sekundi. Kolega Potrč, boste to
               izrabili? Hvala lepa. Naslednji razpravljavec, ki je prijavljen, kolega Jožef
               Jerovšek – ga ni med nami. Zato bi dal besedo kolegu Zmagu Jelinčiču, ki ga prav tako
               ni med nami. Ponovno bi bila na vrsti kolegica Majda Zupan Ste zadovoljni z
               dosedanjim časom, ki ste ga imeli? Hvala. Jože Tanko, SDS. Prosim.</p>
            </sp>
            <sp xml:id="SDZ3-Redna-18-2002-09-25.sp123">

               <speaker>JOŽE TANKO:</speaker>

               <p>Hvala lepa za besedo. Jaz bi se v svoji razpravi dotaknil predvsem četrtega dela
               predloga zakona, in sicer do tistega dela, ki se nanaša na organizacijo dela in pa na
               zunanje oddelke, to je na 219. in 220. člen.</p>
               <p>Zakon tudi na tem področju z utemeljitvijo velikih finančnih prihrankov prinaša
               precejšnje spremembe, saj se po predlogu bistveno reducira število organov za
               prekrške, in sicer iz dosedanjih 55 se število zmanjšuje na 11. Ti bodo imeli sedež v
               regijskih središčih. Zunanji oddelki pa bodo organizirani na območju okrajnih sodišč.</p>
               <p>Iz tega se da razbrati, da bodo nekateri sedanji organi za prekrške izgubili, ne
               samo status zunanjih oddelkov, ampak obstaja celo možnost, da se bodo ukinili. To pa
               dejansko pomeni, da se bo dostopnost storitev države na nekaterih področjih sedaj
               bistveno poslabšala, saj se bodo razdalje do storitev po tem zakonu bistveno
               podaljšale.</p>
               <p>Namesto prijazne države in krepitve državne infrastrukture prihaja do centralizacije
               in do bistveno povečanih stroškov državljanov iz nekaterih predelov, ki bodo teh
               storitev deležni v precej bolj oddaljenih krajih.</p>
               <p>Menim, da izključni kriterij za mrežo javnih služb in organov ne more biti samo
               strošek pisarne, ampak da je potrebno smiselno upoštevati še druge, predvsem za
               državljane pomembne kriterije. Država bo morda res privarčevala nekaj sredstev,
               vendar pa bodo stroški državljanov bistveno večji. Večji bodo zaradi večje izgube
               časa, saj marsikje ni primerno urejena javna prometna mreža, zaradi tega bo tudi več
               dodatnih prevozov in tudi drugih stroškov.</p>
               <p>Zakonsko besedilo sicer dopušča možnost delovanja oddelkov sodišč za prekrške v
               krajih, kjer so sedanji sedeži organov za postopke o prekrških, vendar je takšna
               rešitev le preveč pogojna in iz tega sledi, da ni trajna.</p>
               <p>Obstaja torej resna bojazen, da se bodo take, do sedaj sicer samostojne, enote
               ukinile in se preselile v večje urbane centre. S takimi predlogi se iz nekaterih
               okolij umikajo, lahko rečem kar kvalitetna delovna mesta, s čimer pa se zagotovo ne
               prispeva k enakomernemu razvoju in podeželje se umika iz vseh prioritet. Strinjam se
               s predlagateljem, da se da finančni servis bistveno drugače organizirati. Prav tako
               je jasno, da se da bistveno drugače organizirati tudi način izvajanja dežurstev in
               način pripravljenosti na domu, in to se da organizirati morda podobno, kot se
               rešujejo dežurstva pri nekaterih drugih ustanovah. Vendar pa sem prepričan, da je
               dosedanja ureditev mreže sodišč za prekrške zadovoljiva, da zagotavlja primerno
               pokritost države in s tem tudi dostopnost, zato bi bilo smiselno, da se v zakonu
               jasno napiše, da se obstoječa mreža sodišč in zunanjih oddelkov sodnikov za prekrške
               ne spreminja. Upam, da boste v nadaljnjih obravnavah ta predlog tudi podprli. Hvala
               lepa.</p>
            </sp>
            <sp xml:id="SDZ3-Redna-18-2002-09-25.sp124">

               <speaker>PODPREDSEDNIK VALENTIN POHOREC:</speaker>

               <p>Hvala, kolega Tanko. Še razprava kolega Saša Pečeta, ki pa ga ni v dvorani. Besedo
               dajem še državnemu sekretarju, gospodu Jenullu, če želi spregovoriti. Prosim, imate
               pet minut.</p>
            </sp>
            <sp xml:id="SDZ3-Redna-18-2002-09-25.sp125">

               <speaker>HINKO JENULL:</speaker>

               <p>Hvala lepa za besedo. Bom poskušal poslancem, ki so naslovili neposredno ali posredno
               vprašanja v zvezi s predlogom, dati pojasnila.</p>
               <p>Gospod Potrč opozarja na vprašanje, kakšen bo prenos številčno zadev na prekrškovne
               organe in ali bodo to zmogli. Želim zagotoviti na tem mestu, da smo imeli resne in
               večkratne pogovore s tistimi prekrškovnimi organi, ki bodo nosili glavno breme, to so
               policija in inšpektorji. In po teh podatkih, ko smo preverjali številke, kolikor jih
               sedaj lahko ocenimo, bodo to zmogli; seveda bodo pa potrebne organizacijske,
               kadrovske in druge priprave. Moram pa povedati še nekaj. Pripad zadev na prekrškovne
               organe in na bodoča sodišča za prekrške, kakorkoli že bodo organizirana, bo odvisen
               tudi od tega, kakšne bodo predpisane sankcije. V bistvu bo vsak predlagatelj, ki
               predlaga sprejem zakona, s sankcijo v kazenski določbi lahko določil tudi, kakšna bo
               vrsta postopka, po katerem se bo ta postopek obravnaval. Tako da za naprej, za dolgi
               čas naprej pa točnih številk ni možno dati.</p>
               <p>Drugo vprašanje je bilo glede reforme in da bo povzročila zaostanke, ker to povzroči
               vsaka reforma. To drži, vendar reforma sedanjih sodnikov za prekrške, transformacija
               v sodišča, je nujna. To izhaja iz večjega števila odločb ustavnega sodišča Republike
               Slovenije. Tako stanje, kot je sedaj, je pravzaprav, bi rekel, le delno z ustavo
               pokrito, ker ustava inštituta sodnika pri organu za prekrške ne pozna; pozna sodišče
               in sodnike rednih ali specializiranih sodišč. Mi se bomo trudili, če bo zakon
               sprejet, da bo priprava reforme kar najboljša in da bo ta prenos zadev povzročil kar
               najmanjše zastoje. Ob ideji, da bi se bodisi transformirali sedanji organi v
               samostojna sodišča ali prenesli, kot je bilo sedaj izpostavljeno, na okrajna sodišča,
               bi se topo naši oceni zgodilo v paketu, to pomeni, niti vpisnikov ni treba
               spreminjati, niti sistemizacije ni treba v začetku spreminjati, razen formalno,
               praktično lahko vsak ostane na svojem delovnem mestu in nadaljuje z delom kot doslej,
               in potem se izvedejo tiste spremembe, ki so potrebne.</p>
               <p>Res je, kar opozarja poslanec Potrč, da bo treba sestavo sodnega sveta prilagoditi,
               tako da bodo tudi specializirana sodišča imela svojega predstavnika. To je možno
               storiti, če bo zakon dobil podporo v prvi obravnavi in v kasnejšem postopku s
               spremembo zakona o sodiščih, kjer se določa sestava sodnega sveta z vidika, katera
               sodišča volijo in kakšno kvoto volijo v sodni svet; ni pa to ustavna materija, tako
               da s tega vidika ni problemov.</p>
               <p>Še glede zaporne kazni. Povedal bi samo tole. 243 tisoč je bilo izrečeno lansko leto
               denarnih kazni, zapornih kazni pa 340. Zdaj pa zaradi teh 0,15 odstotka, mora biti pa
               procesna garancija po stališču evropskega sodišča za človekove pravice skladna
               tistemu, kar grozi obdolžencu, ne glede na to kaj se konkretno izreče, se pravi, 200
               in toliko tisoč zadev moraš obravnavati po zahtevni proceduri, ker potem v 0,1
               procenta pride res do izreka zaporne kazni, po našem mnenju je možno zaobjeti po
               nekem splošnem kriteriju te zadeve, teh 340, tako da se ta ustrezna dejanja določijo
               kot kazniva dejanja.</p>
               <p>Glede pripomb, ki jih podal poslanec gospod Sušnik, jaz sem si to zapisal. Mi bomo
               pogledali. Mislimo, da gre za zadeve, ki jih je možno popraviti v drugi obravnavi in
               v tretji obravnavi. Tudi ideja, ki jo je dal poslanec Vučko in tudi gospod Rokavec,
               glede reorganizacije. Mislim, da gre tu za del zakona, ki predstavlja pravzaprav
               določeno zaokroženo celoto. In je možno, če bo to podprto, da se potem v drugi
               obravnavi prevedejo ta sodišča za prekrške v oddelke okrajnih sodišč, pri tem pa ne
               bomo šli mimo opozorila poslanca Tanka, da je možno potem predvideti oddelke tudi
               tam, kjer so že sedaj sodniki za prekrške. To je tudi določba, ki se še vedno da
               uskladiti z željami in potrebami na terenu.</p>
               <p>Odgovoril bi še na eno vprašanje, mislim, da ga je postavil gospod Rokavec, kakšni
               zneski bodo manj izterjani. Moram povedati, da so naše izkušnje, da bo sigurno
               proračun veliko bogatejši, kot je doslej. Po sedanjem sistemu se po številu izterja
               denarna kazen v enitretjini zadev, po izrečenih denarnih kaznih pa se izterja ena
               petina. Po drugi strani, tam kjer policija izreka plačilne naloge, po podatkih, ki
               jih imamo, je plačljivost 80 procentov. To pomeni, da zanesljivo ob tem sistemu, tudi
               s popustom, bo v proračun prišlo precej več denarja kot doslej.</p>
               <p>Glede na čas, toliko lahko pojasnim. Hvala.</p>
            </sp>
            <sp xml:id="SDZ3-Redna-18-2002-09-25.sp126">

               <speaker>PODPREDSEDNIK VALENTIN POHOREC:</speaker>

               <p>Hvala, gospod državni sekretar. To je bila razprava poslank in poslancev. Ostalo nam
               je spet nekaj časa. V skladu z 71. členom poslovnika sprašujem, ali želi še kdo
               rapravljati? <stage xml:id="SDZ3-Redna-18-2002-09-25.stage17">(Nihče.)</stage> Hvala lepa. Zaključujem razpravo.</p>
               <p>O predlogu sklepa, da je predlog zakona primeren za nadaljnjo obravnavo, bo zbor
               glasoval v popoldanskem nadaljevanju v okviru glasovanja zbora za vse točke dnevnega
               reda. Prekinjam to točko dnevnega reda. Odrejam odmor do 18.15, ko prehajamo na
               glasovanje. Hvala lepa za sodelovanje in ta čas si malo odpočijte.</p>
               <stage xml:id="SDZ3-Redna-18-2002-09-25.stage18">(Seja je bila prekinjena ob 17.38 uri in se je nadaljevala ob 18.16 uri.)</stage>
            </sp>
            <sp xml:id="SDZ3-Redna-18-2002-09-25.sp127">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovane poslanke in spoštovani poslanci, predstavniki vlade! Nadaljujemo z delom
               in prehajamo na glasovanja o predlogih odločitev današnjega dne.</p>
               <p>Najprej nadaljujemo s <title xml:id="SDZ3-Redna-18-2002-09-25.title5">prekinjeno 10. točko dnevnega reda - prvo obravnavo
                  predloga zakona o spremembah in dopolnitvah zakona o železniškem prometu.</title>
               </p>
               <p>Prehajamo na odločanje o naslednjem predlogu sklepa:</p>
               <p>Predlog zakona o spremembah in dopolnitvah zakona o železniškem prometu, prva
               obravnava, je primeren za nadaljnjo obravnavo.</p>
               <p>Lahko preidemo na odločanje? <stage xml:id="SDZ3-Redna-18-2002-09-25.stage19">(Da.)</stage> Glasujemo. Navzočih 67, za je glasovalo 46, proti
               21.</p>
               <p><stage xml:id="SDZ3-Redna-18-2002-09-25.stage20">(Za je glasovalo 46.)</stage> <stage xml:id="SDZ3-Redna-18-2002-09-25.stage21">(Proti 21.)</stage></p>
               <p>Ugotavljam, da je zbor predlagani sklep sprejel, zato bo zakon dodeljen v obravnavo
               matičnemu delovnemu telesu.</p>
               <p>S tem zaključujem to točko dnevnega reda.</p>
               <p>Nadaljujemo s <title xml:id="SDZ3-Redna-18-2002-09-25.title6">prekinjeno 11. točko dnevnega reda - prvo obravnavo predloga
                  zakona o spremembah in dopolnitvah zakona o reviziji postopkov javnega naročanja.</title>
               </p>
               <p>Prehajamo na odločanje o naslednjem predlogu sklepa:</p>
               <p>Predlog zakona o spremembah in dopolnitvah zakona o reviziji postopkov javnega
               naročanja, prva obravnava, je primeren za nadaljnjo obravnavo.</p>
               <p>Obrazložitev glasu, gospod Bajuk, v imenu poslanske skupine?</p>
            </sp>
            <sp xml:id="SDZ3-Redna-18-2002-09-25.sp128">

               <speaker>DR. ANDREJ BAJUK:</speaker>

               <p>Hvala lepa. V imenu poslanske skupine.</p>
               <p>Kot sem že v razpravi povedal, smo predlagali drugačen sklep, in sicer, da ta zakon,
               tako kot je pripravljen, ni primeren za prvo obravnavo, ker ključne stvari, ki so
               pomembne na tem področju, niso upoštevane, in sicer naslednje:</p>
               <p>1. Vlada ni v celoti sledila ciljem direktiv Evropske unije, ki danes urejajo
               področje javnih naročil, ter zakona ni uskladila s pravnim redom oziroma z ustavo
               Republike Slovenije.</p>
               <p>2. Vlada v tem predlogu ni nedvoumno opredelila pristojnosti državne revizijske
               komisije in zagotovila, da bi ta v postopkih revizije javnega naročanja, začetih na
               zahtevo ponudnikov, bila dolžna po uradni dolžnosti v celoti ščititi javni interes in
               odpravljati tudi tiste nezakonitosti in nepravilnosti, ki niso predmet zahtevka
               ponudnikov.</p>
               <p>3. Vlada v tem predlogu ni zagotovila sodnega varstva odločitev državne revizijske
               komisije, tako kot to zahteva 2. člen direktive Evropske unije in ustava Republike
               Slovenije.</p>
               <p>4. Vlada ni določila pravil in postopka predčasne razrešitve članov državne
               revizijske komisije, tako da bi državna revizijska komisija bila popolnoma neodvisna
               od izvršilne veje oblasti.</p>
               <p>5. Vlada ni v predlog vključila vseh utemeljenih predlogov sprememb, ki jih je v
               svojih tezah za spremembe tega zakona predlagala državna revizijska komisija.</p>
               <p>Predlagamo, da se glasuje proti temu predlogu in da vlada čim prej pripravi to, kar
               je državni zbor že sklenil 9. oktobra lani, in sicer, da naj predloži oba zakona,
               zakon o javnih naročilih in novi zakon o reviziji postopka javnih naročil. Hvala
               lepa.</p>
            </sp>
            <sp xml:id="SDZ3-Redna-18-2002-09-25.sp129">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več obrazložiti svojega glasu ali glasu poslanske
               skupine, prehajamo na glasovanje. Glasujmo! Navzočih je 70 poslank in poslancev. Za
               je glasovalo 45, proti 21.</p>
               <p><stage xml:id="SDZ3-Redna-18-2002-09-25.stage22">(Za je glasovalo 45.)</stage> <stage xml:id="SDZ3-Redna-18-2002-09-25.stage23">(Proti 21.)</stage></p>
               <p>Ugotavljam, da je zbor predlagani sklep sprejel, zato bo zakon dodeljen v obravnavo
               matičnemu delovnemu telesu.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title xml:id="SDZ3-Redna-18-2002-09-25.title7">12. točko dnevnega reda – prva obravnava predloga
                  zakona o zagotavljanju pogojev za opravljanje funkcije
                  predsednika republike.</title> Prehajamo na odločanje o naslednjem predlogu
               sklepa. Predlog zakona o zagotavljanju pogojev za opravljanje funkcije predsednika
               republike, prva obravnava, je primeren za nadaljnjo obravnavo. Obrazložitve glasu. V
               imenu poslanske skupine...</p>
            </sp>
            <sp xml:id="SDZ3-Redna-18-2002-09-25.sp130">

               <speaker>MAG. ANDREJ VIZJAK:</speaker>

               <p>Ne, v svojem imenu.</p>
            </sp>
            <sp xml:id="SDZ3-Redna-18-2002-09-25.sp131">

               <speaker>PODPREDSEDNICA IRMA PAVLINIČ KREBS:</speaker>

               <p>V svojem imenu. Mag. Andrej Vizjak, izvolite.</p>
            </sp>
            <sp xml:id="SDZ3-Redna-18-2002-09-25.sp132">

               <speaker>MAG. ANDREJ VIZJAK:</speaker>

               <p>Hvala lepa. Iz razprave poslank in poslancev je več kot očitno, da se praktično
               nobena izmed poslanskih skupin ne strinja s celo, bi rekel, paleto ugodnosti funkcij
               bivšega predsednika in praktično vsakdo vidi neko potrebo po amandmiranju in
               spreminjanju. Nekatere poslanske skupine, kot je naša, več, nekatere poslanske
               skupine pa manj. Mislim, da je s tem nastal problem, kajti če se bomo s tem zakonom
               poigravali in ga amandmirali v drugem in v tretjem branju, bo to postal naš zakon,
               zakon državnega zbora, ki ga pač predlaga za to funkcijo. Mislim, da bo s tem tudi
               potem na nas ta odgovornost in vse glede zapravljanja proračunskega denarja,
               prekomernega zapravljanja za to funkcijo bivšega predsednika. Jaz menim, da bi bilo
               najbolj prav, da bi na podlagi vseh povedanih pripomb tu le izglasovali, da ta zakon
               ni primerna podlaga za nadaljnjo proceduro in bi seveda vlada na podlagi jasnih
               usmeritev, saj točno ve, kakšno je stališče večine v tem parlamentu, da bi predlagala
               dikcijo, oklestila te, bi rekel, želje. Ta zakon po vsej verjetnosti prihaja iz
               predsedniških dvorov in ne od vlade. Zato menim, da bi bilo prav, da bi se le vlada s
               temi pripombami pozabavala, naredila kvalitetnejši oziroma primernejši predlog za
               slovenske davkoplačevalce in seveda potem prišla v parlament s tako vsebino. Zato bom
               glasoval proti temu, da je zakon primerna podlaga za nadaljnjo proceduro. Hvala.</p>
            </sp>
            <sp xml:id="SDZ3-Redna-18-2002-09-25.sp133">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Obrazložitev glasu, gospod Drobnič. V svojem imenu ali v imenu poslanske
               skupine?</p>
            </sp>
            <sp xml:id="SDZ3-Redna-18-2002-09-25.sp134">

               <speaker>MAG. JANEZ DROBNIČ:</speaker>

               <p>V imenu poslanske skupine.</p>
            </sp>
            <sp xml:id="SDZ3-Redna-18-2002-09-25.sp135">

               <speaker>PODPREDSEDNICA IRMA PAVLINIČ KREBS:</speaker>

               <p>Izvolite.</p>
            </sp>
            <sp xml:id="SDZ3-Redna-18-2002-09-25.sp136">

               <speaker>MAG. JANEZ DROBNIČ:</speaker>

               <p>Temu predlogu zakona v poslanski skupini nasprotujemo in zato bomo glasovali proti.
               Prvič, ker ni predložen v skladu z vsemi poslovniškimi določili, torej ne vsebuje
               vseh elementov, kar bi moral vsebovati zakon, ki ga predlagatelj predloži državnemu
               zboru Republike Slovenije v sprejem.</p>
               <p>Ne strinjamo se tudi z vsebinami določb, tako glede določb, ki regulirajo ugodnosti
               oziroma pravice predsednika v funkciji, zlasti pa tistih ne, ki se nanašajo na čas po
               opravljeni funkciji. Te stvari niso sorazmerne v skladu s finančnimi in materialnimi
               možnostmi naših državljanov, niti niso primerljive z določili oziroma ureditvami, ki
               jih imajo v sosednjih državah oziroma v državah Evrope. Zlasti pa niso primerljive s
               tem oziroma ob upoštevanju, kaj je naša država, kaj ima v preteklosti in kakšna je
               velikost te države.</p>
               <p>Nasprotujemo tudi zato, ker je javna razprava in razprava poslanskih skupin jasno
               pokazala, da takšnega zakona ne moremo imeti v naši državi, in so tudi državljani
               proti takšnemu urejanju. Zlasti pa urejanje, ki pomeni za elito poseben princip, kjer
               ne velja pokojninska zakonodaja, pač pa nekaj posebnega. To so stvari, ki ne gredo
               vzporedno s časom, ki ga naši državljani, zlasti tisti z najnižjimi dohodki,
               doživljajo.</p>
               <p>Naša poslanska skupina smatra, da ta zakon ni primeren, in bo glasovala proti temu
               zakonu.</p>
            </sp>
            <sp xml:id="SDZ3-Redna-18-2002-09-25.sp137">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Svoj glas bo obrazložil tudi gospod Rokavec. Izvolite.</p>
            </sp>
            <sp xml:id="SDZ3-Redna-18-2002-09-25.sp138">

               <speaker>FRANCI ROKAVEC:</speaker>

               <p>Hvala za besedo. Glasoval bom proti sprejemu tega predloga sklepa, predvsem z vidika,
               ker je bilo jasno tudi v razpravi povedano, da predlog tega zakona na temelju
               zagotavljanja gmotnega položaja bivšemu predsedniku republike bistveno odstopa od
               podobnih ureditev v nam primerljivih državah, kaj šele bistveno razvitejših državah,
               kot je Republika Slovenija.</p>
               <p>Prav tako predlog zakona po zagotavljanju pristojnosti funkcije bivšega predsednika
               republike daje izjemno široko možnost pooblastil, predvsem pa ustvarja dvom možnosti
               vzpostavitve paralelne funkcije predsednika republike.</p>
               <p>Glasoval bom pa proti temu predlogu sklepa predvsem zato, ker predstavnik vlade
               kljub argumentiranim pripombam med javno razpravo v parlamentu in kljub časovni
               možnosti ni odgovoril na bistvena vprašanja v razpravi. Hvala lepa.</p>
            </sp>
            <sp xml:id="SDZ3-Redna-18-2002-09-25.sp139">
               <speaker>PODPREDSEDNICA IRMA PAVLINIČ KREBS:</speaker>
               <p>Hvala lepa. Obrazložitev glasu, gospod Lavrinc.
            Izvolite. </p>
            </sp>
            <sp xml:id="SDZ3-Redna-18-2002-09-25.sp140">

               <speaker>MAKSIMILJAN LAVRINC:</speaker>

               <p>Hvala lepa. Ta zakon je odličen poligon za vse demagoge v tem parlamentu, tako kot bi
               bil, recimo, zakon o poslancih, in me tudi spominja nanj.</p>
               <p>Ravno tako, kot smo se tam včasih zaletavali enkrat preveč navzgor in drugič bili
               preveč poniglavi, se je tu zgodilo to.</p>
               <p>Osebno menim, da je zakon v tistem delu, kjer ureja položaj in pogoje za aktualnega
               predsednika, povsem korekten in v redu. Vsem razpravljavcem je bila skupna neka nit,
               to pa je, da se je preveč bogato ovrednotilo oziroma postavilo vse pravice, ki bi šle
               bivšemu predsedniku. Tudi sam sem takšnega mnenja, da je to v nesorazmerju z državo,
               v kateri živimo, in seveda zato, ker se navzdol vedno da z, pravzaprav lepotnimi
               popravki v posameznih členih, ki urejajo to področje, to stvar zmanjšati. Ker sem
               osebno prepričan, da bo ta državni zbor zmogel dovolj modrosti pri tehtanju, koliko
               je še tisto, kar je sprejemljivo in koliko je tisto, kar je pravzaprav
               nesprejemljivo, bom seveda zakon podprl.</p>
            </sp>
            <sp xml:id="SDZ3-Redna-18-2002-09-25.sp141">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Obrazložitev glasu. Gospod Rupar, izvolite.</p>
            </sp>
            <sp xml:id="SDZ3-Redna-18-2002-09-25.sp142">

               <speaker>PAVEL RUPAR:</speaker>

               <p>Hvala lepa. Tudi jaz ne bom podprl možnosti, da gre zakon v drugo obravnavo. Moram
               pa reči, da se ne strinjam z nekaterimi, ki govorijo, da je zakon morda prišel kot
               predlog iz predsedniških dvorov, čeprav sem osebno razočaran, ker sem ravno tam
               pričakoval, da bo morda apel na vse, naj vendarle razmislijo, da je ta zakon
               prerazkošen, da ima preveč ugodnosti in bi seveda gleda na to, da se najprej
               opravičujem, morda vsi gledamo preveč na aktualnega predsednika.</p>
               <p>Jaz bi podal predlog in ga bom tudi kasneje, da bi glede na to, kolikokrat se v
               javnosti kakšen od aktualnih funkcionarjev kaže v razkošju, s kakšnim razkošjem, da
               bi se mu to razkošje nadaljevalo tudi kasneje, ko ne opravlja več predsedniške
               funkcije. Ne vem... Imam predlog, da če si desetkrat slikan z golfom in ga voziš sam,
               imej golfa tudi potem. Če, ne vem kolikokrat, tečeš v teniških copatih po gozdovih,
               teči še naprej po gozdovih v teniških copatah. In tako naprej. Torej, skromnost
               takrat, ko je treba pokazati, kako smo skromni, in razkošje, ko skromnosti v svojih
               kampanjah ne potrebuješ več. Razočaran sem, ker iz predsedniških dvorov ni bilo apela
               proti temu zakonu. Hvala lepa.</p>
            </sp>
            <sp xml:id="SDZ3-Redna-18-2002-09-25.sp143">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Obrazložitev glasu, gospod Kebrič. Želite v svojem imenu ali v imenu
               poslanske skupine?</p>
            </sp>
            <sp xml:id="SDZ3-Redna-18-2002-09-25.sp144">

               <speaker>IVAN KEBRIČ:</speaker>

               <p>Hvala za besedo. Spoštovani navzoči!</p>
            </sp>
            <sp xml:id="SDZ3-Redna-18-2002-09-25.sp145">
               <speaker>PODPREDSEDNICA IRMA PAVLINIČ KREBS:</speaker>
               <p>Gospod Kebrič, samo vprašanje: Ali boste v svojem imenu obrazložili
            glas? Izvolite. Hvala lepa.</p> 
            </sp>
            <sp xml:id="SDZ3-Redna-18-2002-09-25.sp146">

               <speaker>IVAN KEBRIČ:</speaker>

               <p>V svojem imenu. Menim, da je zakon potreben, vendar v taki obliki, kot je ta
               predlog, ni sprejemljiv. Tudi dvomim, da bi se ga dalo ustrezno popraviti v drugem
               branju z amandmaji. Zato menim, da glede na vse povedano, pa ne želim nikogar
               ponavljati, niti sebe, kar sem povedal, menim, da zakon ni sprejemljiv in zato ne bom
               glasoval zanj. Zato predpostavljam, da premislimo o tem in jim damo priliko, da vlada
               spremeni, upošteva vse, kar je bilo podano in da zadevo rešimo. Hvala lepa.</p>
            </sp>
            <sp xml:id="SDZ3-Redna-18-2002-09-25.sp147">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Obrazložitev glasu, gospod Brenčič. Izvolite.</p>
            </sp>
            <sp xml:id="SDZ3-Redna-18-2002-09-25.sp148">

               <speaker>STANISLAV BRENČIČ:</speaker>

               <p>Hvala lepa. Namen, ki ga želi doseči ta zakon, je...</p>
            </sp>
            <sp xml:id="SDZ3-Redna-18-2002-09-25.sp149">

               <speaker>PODPREDSEDNICA IRMA PAVLINIČ KREBS:</speaker>

               <p>Lepo prosim za mir v dvorani! Hvala lepa.</p>
            </sp>
            <sp xml:id="SDZ3-Redna-18-2002-09-25.sp150">

               <speaker>STANISLAV BRENČIČ:</speaker>

               <p>...ta namen je pa treba doseči tudi še za kakšnega drugega funkcionarja v tej državi.
               Ampak 122. člen poslovnika, po katerem je pač obravnava tekla, ima povsem drugo
               funkcijo ali drug namen. Pa pustimo namen zakona. Zakon, ko je ta, ki je doživel tako
               razpravo, niti slučajno ne bi smel dobiti popotnice za drugo obravnavo na matičnem
               delovnem telesu. Edino dobronamerno bi bilo, da se tak zakon zavrne in predlagatelj
               pripravi nov tekst. In nič drugega. Če želimo namen poslovnika postaviti tako, kot je
               bil zastavljen, mislim, da tudi s strani predlagatelja.</p>
               <p>Prepričan sem, da bomo že jutri deležni povsem oziroma priče povsem drugačnega
               pristopa, ki ga naj bi državni zbor opravil na določenem zakonu, ki ga obravnavamo
               kot splošno razpravo, po 122. členu.</p>
               <p>Zato tega sklepa ne bom podprl. Pa ne zaradi vsebine, zaradi izdelka, ki ni
               sprejemljiv, da gre naprej v drugo obravnavo. Hvala.</p>
            </sp>
            <sp xml:id="SDZ3-Redna-18-2002-09-25.sp151">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Slišali smo obrazložitve glasov. Lahko preidemo na odločanje. Glasujemo.
               Navzočih nas je 71. Za je glasovalo 38, proti 24.</p>
               <p><stage xml:id="SDZ3-Redna-18-2002-09-25.stage24">(Za je glasovalo 38.)</stage> <stage xml:id="SDZ3-Redna-18-2002-09-25.stage25">(Proti 24.)</stage></p>
               <p>Ugotavljam, da je zbor predlagani sklep sprejel.</p>
               <p>Zato bo zakon dodeljen v obravnavo matičnemu delovnemu telesu.</p>
               <p>S tem zaključujem to točko dnevnega reda.</p>
               <p>Prehajamo na zadnjo, torej <title xml:id="SDZ3-Redna-18-2002-09-25.title8">prekinjeno 13. točko dnevnega reda, to je prvo
                  obravnavo predloga zakona o prekrških.</title> Prehajamo na odločanje o naslednjem
               predlogu sklepa. Predlog zakona o prekrških, prva obravnava, je primeren za nadaljnjo
               obravnavo. Ker ne želi nihče obrazložiti svojega glasu, lahko preidemo na odločanje.
               Glasujemo. Navzočih nas je 71. Za je glasovalo 54, proti 4.</p>
               <p><stage xml:id="SDZ3-Redna-18-2002-09-25.stage26">(Za je glasovalo 54.)</stage> <stage xml:id="SDZ3-Redna-18-2002-09-25.stage27">(Proti 4.)</stage></p>
               <p>Ugotavljam, da je zbor predlagani sklep sprejel.</p>
               <p>Zato bo zakon dodeljen v obravnavo matičnemu delovnemu telesu.</p>
               <p>Spoštovani, spoštovane, s tem zaključujem to točko dnevnega reda in prekinjam 18.
               sejo državnega zbora.</p>
               <p>Predstavnicam in predstavnikom vlade, vam vsem najlepša hvala in na svidenje jutri
               ob 10. uri. Lahko noč. <stage xml:id="SDZ3-Redna-18-2002-09-25.stage28">(SEJA JE BILA PREKINJENA 25.9.2002 OB 18.35 URI.)</stage>
               </p>
            </sp>
         </div>
      </body>
   </text>
</TEI>