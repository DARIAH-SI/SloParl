<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ3-Redna-14-2002-03-26">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|337CD74E683E6786C1256B8B0032F504</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=337CD74E683E6786C1256B8B0032F504</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Redna-14-2002-03-26.DZ" n="14">
               <name>Redna</name>
               <date when="2002-03-26"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Redna-14-2002-03-26.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 14. seje</stage>
            <stage type="date">(26. marec 2002)</stage>
            <stage type="chairman">Sejo je vodil Borut Pahor, predsednik državnega zbora.</stage>
            <stage type="time">Seja se je pričela ob 14.05 uri.</stage>


            <sp xml:id="SDZ3-Redna-14-2002-03-26.sp1">

               <speaker>PREDSEDNIK BORUT PAHOR:</speaker>

               <p>Nadaljevali bomo prekinjeno 14. sejo. Prosim, da zasedete svoja mesta. Pričeli bomo
               nadaljevanje 14. seje Državnega zbora Republike Slovenije. Seveda se moramo vsi
               nekoliko umiriti. Prosim vas, da vložite vaše glasovalne kartice v glasovalne
               naprave.</p>
               <p>Preden bom ugotavljal navzočnost v dvorani, sem vas dolžan opozoriti, da so se naši
               kolegi in spoštovane kolegice opravičili. To so dr. Bajuk, kolegica Lavričeva, kolega
               Špindler za pričetek seje, kolega Zlobec, prav tako za pričetek seje, do 16.00 ure ne
               bo z nami kolega Petana, ves dan pa bo odsotna tudi kolegica Pozsončeva.</p>
               <p>Zdaj vas pa prosim za nekoliko pozornosti. Ugotavljal bom navzočnost v dvorani.
               Prosim! Pritisnite na tipko "kvorum". Mir v dvorani! Ugotavljam navzočnost. Navzočih
               je 52 kolegic in kolegov. Državni zbor je sklepčen in lahko odloča. Prosim za mir v
               dvorani!</p>
               <p>Na današnje nadaljevanje seje sem povabil predstavnika Urada predsednika Republike
               Slovenije in ga lepo pozdravljam med nami, kandidatko za ustavno sodnico, mag. Marijo
               Krisper Kramberger ter predstavnike Vlade Republike Slovenije. Tudi njih med nami
               prav lepo pozdravljam.</p>
               <p>Kolegice in kolegi! Današnje nadaljevanje 14. seje državnega zbora bomo pričeli z
               obravnavo 32. točke dnevnega reda, to je predloga predsednika Republike Slovenije za
               izvolitev dveh sodnikov ustavnega sodišča. Zatem bo zbor prešel na obravnavo 2.
               točke, to je Rednega poročila Evropske komisije o napredku naše države pri
               vključevanju v Evropsko unijo v letu 2001 in nato na obravnavo prekinjene 10. točke
               dnevnega reda, to je predloga zakona o spremembah in dopolnitvah zakona o zdravstveni
               ustreznosti živil in izdelkov ter snovi, ki prihajajo v stik z živili. V nadaljevanju
               bo zbor prešel na obravnavo 22. točke, to je predloga zakona o subvencioniranju
               študentske prehrane in po vrstnem redu dalje.</p>
               <p>Gospe in gospodje, prehajamo na <title>32. TOČKO DNEVNEGA REDA...</title> Prosim? Prosim,
               kolega mag. Vizjak, proceduralno. Prosim za mir v dvorani.</p>
            </sp>
            <sp xml:id="SDZ3-Redna-14-2002-03-26.sp2">

               <speaker>MAG. ANDREJ VIZJAK:</speaker>

               <p>Hvala lepa. Glejte, s strani poslanskega kolega Pukšiča sem obveščen, da trenutno
               čaka na razsodbo sodišča glede zadeve, za katero mu ni ta državni zbor priznal
               poslanske imunitete. Kolega Pukšič želi biti navzoč in prisoten ob tako pomembnem
               dejanju, kot je izvolitev nove ustavne sodnice, zato me je prosil, da v imenu
               poslanske skupine predlagam, da se pred to točko obravnava točka Poročilo o napredku
               in šele potej točki izvolitev in da se mu s tem omogoči, da bo navzoč ob volilni
               proceduri. Zato predlagam, da se po vašem predlogu zamenjata 1. in 2. točka. To
               pomeni, da najprej obravnavamo poročilo in šele nato preidemo na izvolitev oziroma na
               32. točko. Hvala.</p>
            </sp>
            <sp xml:id="SDZ3-Redna-14-2002-03-26.sp3">

               <speaker>PREDSEDNIK BORUT PAHOR:</speaker>

               <p>Gre torej za proceduralni predlog, da danes ne začnemo z najavljeno 32. točko
               dnevnega reda, ampak z 2., to je z obravnavo poročila o napredku. Gre za klasičen
               proceduralni predlog, o tem bo državni zbor odločal z glasovanjem. Prosim za
               pozornost, ker ne mislim dvakrat ponavljati istih stvari. Prosim za mir v dvorani.</p>
               <p>Kolega mag. Vizjak je v imenu poslanske skupine Socialdemokratske stranke predlagal
               zamenjavo obravnave dveh točk, predvidenih za začetek te seje, 32. in 2., s tem da bi
               začeli z 2. in nadaljevali z 32. To je proceduralni predlog mag. Vizjaka.</p>
               <p>Ta predlog dajem na glasovanje; o njem ni mogoče razpravljati. Glasujemo. 63
               navzočih, 27 za, 31 proti.</p>
               <p><stage>(Za je glasovalo 27.)</stage> <stage>(Proti 31.)</stage></p>
               <p>Ugotavljam, da predlog ni bil sprejet.</p>
               <p>Predsednik Republike Slovenije, gospod Milan Kučan, je z dopisom z dne 12. marca
               2002 - prosim za mir v dvorani! - zboru predlagal, da za sodnika ustavnega sodišča
               izvoli mag. Marijo Krisper Kramberger in prof. dr. Krešimirja Puhariča. Dne 25. marca
               2002 je kandidat za sodnika ustavnega sodišča prof. dr. Krešimir Puharič na podlagi
               četrtega odstavka 14. člena zakona o ustavnem sodišču odstopil od kandidature za
               sodnika ustavnega sodišča. Istega dne je predsednik republike, gospod Milan Kučan,
               umaknil predlog navedene kandidature državnemu zboru. Umik kandidature s priloženo
               odstopno izjavo kandidata ste prejeli.</p>
               <p>Preden začnem to točko, sem menda videl kolega Podobnika z dvignjeno roko. Imate
               proceduralni predlog? Prosim.</p>
            </sp>
            <sp xml:id="SDZ3-Redna-14-2002-03-26.sp4">

               <speaker>JANEZ PODOBNIK:</speaker>

               <p>Hvala za besedo, gospod predsednik. V imenu poslanske skupine imam proceduralni
               predlog, ki sem ga danes že napovedal tudi na seji kolegija predsednika državnega
               zbora.</p>
               <p>V poslanski skupini Slovenske ljudske stranke predlagamo, da državni zbor odločanje
               o predlogu za kandidata oziroma kandidatko za ustavno sodnico odloča na eni od
               naslednjih sej. Naš predlog bi rad zelo na kratko utemeljil.</p>
               <p>Prvi razlog je razlog, o katerem ste nas pravkar tudi sami v uvodu k tej točki
               obvestili, da je predsednik republike obvestil, da je bil s strani prof. dr.
               Krešimirja Puhariča obveščen, da odstopa od kandidature za sodnika ustavnega sodišča.
               V tem obvestilu s strani predsednika se nam zdi zelo pomemben stavek, ki pravi, "v
               naslednjih dneh bom objavil prosto mesto sodnika ustavnega sodišča".</p>
               <p>Drugi razlog, ki pa je pravzaprav vsebinske narave, povezan pa je tudi s samo
               proceduro, pa je tema, ki je pravzaprav bila latentno prisotna že tudi pri odločanju
               o zadnji kandidaturi za ustavnega sodnika, šlo je za dr. Cirila Ribičiča. Gre pa za
               vprašanje, kot ga je eden od bivših ustavnih sodnikov poimenoval, nujnost politične
               in nazorske uravnoteženosti sestave ustavnega sodišča. Gre za pomembno vprašanje,
               vprašanje pravzaprav, kako funkcionira tako pomembna ustanova, kot je ustavno sodišče
               Republike Slovenije.</p>
               <p>V poslanski skupini smo prepričani, da bi državni zbor ravnal modro, če bi odločal o
               predlogih za ustavno sodnico oziroma ustavnega sodnika skupaj za obe mesti; da torej
               počakamo, da predsednik države v skladu s proceduro predlaga drugega kandidata in
               kandidatko in nato skupaj odloča. To je torej naš proceduralni predlog.</p>
            </sp>
            <sp xml:id="SDZ3-Redna-14-2002-03-26.sp5">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Podobnik dali ste predlog v imenu poslanske skupine, ki ga je moč
               tolmačiti v okviru drugega odstavka 73. člena, kar pomeni, da o takem predlogu
               odločimo po postopku, določenem s 64. členom poslovnika. Vi ste predlog že
               utemeljili. Sprašujem, ali želi besedo sekretariat. <stage>(Ne.)</stage> Potem imajo možnost
               obrazložiti svoj predlog predstavniki poslanskih skupin, če tako želijo.Sprašujem,
               ali želi katera od poslanskih skupin pojasniti svoja stališča do predloga kolega
               Podobnika. <stage>(Želi.)</stage> Najprej kolega Anderlič, za vami kolega Jerovšek. <stage>(Ne.)</stage> Kolega
               Anderlič.</p>
            </sp>
            <sp xml:id="SDZ3-Redna-14-2002-03-26.sp6">

               <speaker>ANTON ANDERLIČ:</speaker>

               <p>Proceduralnega predloga v naši poslanski skupini ne moremo podpreti, kajti ne vidimo
               nobene povezave v teh dveh postopkih. Konec koncev gre za to, da bo za novo
               kandidaturo potekel nek čas, nek rok bo na voljo, ko se bodo oblikovali predlogi taki
               in drugačni, in ta postopek, ki je do sedaj tekel, je prišel do faze, ko je vse
               pripravljeno za odločanje in ni paketno povezan. Še celo več, lahko bi se zgodilo, da
               bo predsednik države porabil več časa in da do roka, ko se bo iztekel mandat dvema
               ustavnima sodnikoma, novega kandidata ali kandidatke ne bo. In bi bilo nekorektno in
               nefer do predlagane kandidatke, da je sedaj ona ujetnica nekega drugega postopka, ki
               s to samo kandidaturo zares nima nobene zveze. Razpisani sta bili dve mesti, torej za
               dve kandidaturi in seveda zgolj slučajno se tema dvema sodnikoma izteče istočasno
               mandat. Je pa to popolnoma individualna funkcija in mi, seveda, ne moremo podpreti
               tega proceduralnega predloga.</p>
            </sp>
            <sp xml:id="SDZ3-Redna-14-2002-03-26.sp7">

               <speaker>PREDSEDNIK BORUT PAHOR:</speaker>

               <p>Kolega Pohorec želi sporočiti stališče poslanske skupine DeSUS.</p>
            </sp>
            <sp xml:id="SDZ3-Redna-14-2002-03-26.sp8">

               <speaker>VALENTIN POHOREC:</speaker>

               <p>Hvala lepa. V naši poslanski skupini smo mnenja, da bi danes opravili izvolitev
               sodnice, ki je kot predlog predsednika države tu, ker mislimo, da s tem nič ne
               oviramo izbora ali pa iskanja naslednjega kandidata za naslednjo sodniško mesto v
               ustavnem sodišču in da s tem ne bomo ničesar spremenili v osnovi predloga. Mi se
               strinjamo, da bi danes to imenovanje opravili, postopek pa naj teče za naslednjega,
               če je sedaj bil ta umik kandidature. Hvala lepa.</p>
            </sp>
            <sp xml:id="SDZ3-Redna-14-2002-03-26.sp9">

               <speaker>PREDSEDNIK BORUT PAHOR:</speaker>

               <p>Hvala lepa. Želi še katera od poslanskih skupin sporočiti stališče? <stage>(Želi.)</stage> V imenu
               poslanske skupine Nove Slovenije kolega Drobnič.</p>
            </sp>
            <sp xml:id="SDZ3-Redna-14-2002-03-26.sp10">

               <speaker>MAG. JANEZ DROBNIČ:</speaker>

               <p>Hvala lepa za besedo. V poslanski skupini Nove Slovenije podpiramo predlog ljudske
               stranke, da se odločanje o tem preloži. Torej, želimo, da se pride do drugačnega
               predloga, da se pred predlogom resno, tehtno premisli o vseh karakteristikah.
               Ugotavljali smo, da izbor za kandidata ustavnega sodišča ni bil primeren in zato je
               treba postopek ponoviti in predsednik države naj o teh predlogih še enkrat
               razmisli.</p>
            </sp>
            <sp xml:id="SDZ3-Redna-14-2002-03-26.sp11">

               <speaker>PREDSEDNIK BORUT PAHOR:</speaker>

               <p>Najprej zahtevam mir v dvorani! To je prva stvar. Brez tega ni mogoče peljati
               korektno razprave naprej. Prosim! Če ne, bom odredil 5 minut odmora. Mag. Vizjak,
               imate besedo.</p>
            </sp>
            <sp xml:id="SDZ3-Redna-14-2002-03-26.sp12">

               <speaker>MAG. ANDREJ VIZJAK:</speaker>

               <p>Hvala lepa za besedo, gospod predsednik. Težko govorim, ker tako odmeva. V poslanski
               skupini Socialdemokratske stranke podpiramo predlog Slovenske ljudske stranke.
               Menimo, da je že z umikom tega predloga predsednik delno okrnil postopek imenovanja
               oziroma izvolitve dveh novih ustavnih sodnikov. Menimo, da gre zaradi zlasti tehtnih
               pomislekov, ki smo jim bili priča v zadnjih dnevih za dokaj povezan postopek in
               proces, zato mislimo, da bi lahko ponoven začetek postopka za oba nekako prispeval k
               usklajenemu in seveda tudi bolj uravnoteženemu predlogu, kot pa če naredimo del
               postopka danes in seveda v nadaljevanju zgolj del postopka. Zato podpiramo ta
               predlog.</p>
            </sp>
            <sp xml:id="SDZ3-Redna-14-2002-03-26.sp13">

               <speaker>PREDSEDNIK BORUT PAHOR:</speaker>

               <p>Kolega Potrč v imenu poslanske skupine Združene liste socialnih demokratov.</p>
            </sp>
            <sp xml:id="SDZ3-Redna-14-2002-03-26.sp14">

               <speaker>MIRAN POTRČ:</speaker>

               <p>Hvala lepa. V poslanski skupini smo mnenja, da naj se volitve kandidatke za ustavno
               sodnico danes opravijo. Pripravljena sta bila dva predloga za volitve dveh ustavnih
               sodnikov oziroma sodnic. Ta dva predloga sta ločena in mi moramo kot poslanke in
               poslanci državnega zbora o vsakem predlogu posebej glasovati. Nam se zdi prav, da
               potem ko je Kviaz ustrezno proceduro opravil, ko ni bilo na komisiji za volitve,
               imenovanja in administrativne zadeve nobenega vprašanja, ali naj se postopek glede
               kandidatke za ustavno sodnico nadaljuje, da bi zdaj prekinjali to delo. Jaz razumem
               in imam v spominu pomisleke, ki so bili o posameznih kandidatih in kandidatkah na
               Kviazu dani, vendar poslanke in poslanci bomo te vsebinske pomisleke izražali skozi
               glasovanje za ali proti predlogu o kandidatki, ne pa na ta način, da želimo, bi
               rekel, paketno odločati kasneje, ko bi eventualno bili pripravljeni predlogi, s
               katerimi bi vsak od nas kot posameznik v celoti soglašal. Hvala.</p>
            </sp>
            <sp xml:id="SDZ3-Redna-14-2002-03-26.sp15">

               <speaker>PREDSEDNIK BORUT PAHOR:</speaker>

               <p>Hvala lepa. Ali želi še katera od poslanskih skupin besedo za pojasnitev stališč?
               Samo sprašujem. <stage>(Ne.)</stage> Potem ima predlagatelj možnost, da dodatno pojasni svoj
               predlog. Kolega Podobnik.</p>
            </sp>
            <sp xml:id="SDZ3-Redna-14-2002-03-26.sp16">

               <speaker>JANEZ PODOBNIK:</speaker>

               <p>Hvala za besedo. Samo na kratko bom dodatno pojasnil predlog poslanske skupine.
               Najprej bi rad povedal, da se o tem predlogu nismo uspeli posvetovati s kolegi vodji
               poslanskih skupin v državnem zboru, ker smo pač to odločitev lahko danes sprejeli, ko
               smo prejeli pismo predsednika republike.</p>
               <p>Drugič, rok je relativno kratek. Predsednik države je zapisal, da bo v naslednjih
               dneh objavil prosto mesto sodnika ustavnega sodišča. S tem je dal jasno signal
               državnemu zboru, in tako smo ga tudi mi razumeli, da se bo njegova odločitev pač
               zgodila v skladu s proceduro, ampak relativno hitro. In če bi danes večina v državnem
               zboru podprla naš predlog, sem prepričan, da bi lahko najkasneje že v maju odločali o
               predlogih s strani predsednika države.</p>
               <p>Nisem razpravljal o imenih. Naš proceduralni predlog ni v ničemer povezan s
               predlagano kandidaturo gospe Krisper Kramberger. Je pa potrebno povedati nekoliko
               bolj jasno eno zadevo. Vprašanje, ki se mu reče politična in nazorska uravnoteženost
               sestave ustavnega sodišča, o tej stvari lahko odločata in imata vpliv samo dve
               strukturi slovenske države: predsednik republike, ko predlaga, in poslanci in
               poslanke, ko odločamo. Nihče drug. Strokovnjaki lahko pišejo, mediji lahko objavljajo
               različne konfrontacije, odločamo pa mi.</p>
               <p>Šele čez pet let bo državni zbor ponovno pred predlogom za veliko število novih
               ustavnih sodnikov. Kakorkoli vzamete, vedeti morate, da opozorilo s strani nekdanjega
               ustavnega sodnika mag. Krivica ima svojo težo. Ima svojo težo. In sedaj lahko o tem
               opozorilu razmišljamo samo še mi. In imamo korektno možnost in v ničemer ne bomo
               zmanjšali pomena in verodostojnosti kandidature mag. Krisperjeve, v ničemer.
               Omogočamo pa, da predsednik države predlaga še enega kandidata in kandidatko in nato
               državni zbor odloča.</p>
               <p>Jaz sem prepričan, da če bi danes državni zbor naš proceduralni predlog podprl, bi s
               tem omogočil, da bi bil naslednji predlog s strani predsednika države za obe prosti
               delovni mesti, ustavnega sodnika in sodnice, podprt z zelo veliko večino poslank in
               poslancev. Če pa ta predlog ne bo sprejet, pa se bo seveda zgodila tako imenovana
               politična innazorska delitev v državnem zboru.</p>
               <p>Zato apeliram na vas, da naš predlog podprete. Hvala lepa.</p>
            </sp>
            <sp xml:id="SDZ3-Redna-14-2002-03-26.sp17">

               <speaker>PREDSEDNIK BORUT PAHOR:</speaker>

               <p>S tem smo v skladu s 64. členom poslovnika izčrpali možnost nastopov kvalificiranih
               razpravljavcev. Prešli bomo na odločanje o predlogu za preložitev te točke dnevnega
               reda na eno izmed prihodnjih sej. Glasujemo. Glasujemo o predlogu za preložitev te
               točke na eno izmed prihodnjih sej. 69 navzočih, 23 za, 43 proti.</p>
               <p><stage>(Za je glasovalo 23.)</stage> <stage>(Proti 43.)</stage></p>
               <p>Predlog ni dobil potrebne večine.</p>
               <p>Torej se lahko vrnemo na obravnavo 32. točke. Sprašujem, ali želi besedo predstavnik
               urada predsednika republike. <stage>(Ne želi besede.)</stage> Komisija za volitve, imenovanja in
               administrativne zadeve kot matično delovno telo je obravnavala predlog. Sprašujem
               predsednika, ali želi besedo. <stage>(Ne želi.)</stage> Ali želi besedo sekretariat? Ugotavljam, da
               ne. Enako velja za vlado. Zato sprašujem, ali želijo besedo predstavniki poslanskih
               skupin. Prosim za mir v dvorani. Ugotavljam, želijo, kolega Podobnik v imenu
               poslanske skupine Slovenske ljudske stranke. Imate besedo.</p>
            </sp>
            <sp xml:id="SDZ3-Redna-14-2002-03-26.sp18">

               <speaker>JANEZ PODOBNIK:</speaker>

               <p>Spoštovani gospod predsednik, kolegice in kolegi! Pred nami je odločanje o predlogu s
               strani predsednika Republike Slovenije, da se za ustavno sodnico izvoli mag. Marija
               Krisper Kramberger.</p>
               <p>Ko smo pred dobrim letom v tej sestavi v državnem zboru odločali o predlogu, da se
               za ustavnega sodnika izvoli prof. dr. Ciril Ribičič, sem takrat nastopil z zelo
               podobnimi besedami, kot bom nastopil danes.</p>
               <p>V poslanski skupini smo mnenja, da je pač včasih potrebno stvari povedati zelo jasno
               in nedvoumno, da se opozori na problem. V poslanski skupini Slovenske ljudske stranke
               smo prepričani, da ima kandidatka mag. Marija Krisper Kramberger s strokovnega vidika
               vse karakteristike in lastnosti, ki jih tudi sicer dokaj nedvoumno določa zakon o
               ustavnem sodišču. Naše stališče ni vezano nanjo kot na strokovnjakinjo in kot na
               osebo, vendar če želimo jasno poudariti dilemo, pred katero stojimo, potem moram tu
               povedati, da poslanska skupina Slovenske ljudske stranke ne bo podprla mag. Marije
               Krisper Kramberger za ustavno sodnico. S tem želimo javno, kljub temu, da bo
               glasovanje tajno, izpostaviti problem, ki se mu reče nujnost politične in nazorske
               uravnoteženosti sestave ustavnega sodišča. To je tema, to je vprašanje,ki je
               vsebinsko povezano s kredibilnostjo ustavnega sodišča.</p>
               <p>Sinoči smo na soočenju na slovenski javni televiziji bili priče dveh pogledov na to
               vprašanje. Priznati moram, da ko sem danes pogledal posnetek tega soočenja, sem bil
               presenečen nad doslednostjo in načelnostjo, ki jo pri tem vprašanju kaže mag. Matevž
               Krivic. Zakaj ga omenjam? Zato, ker je bivši ustavni sodnik, in zato, ker je pred
               letom in pol v odprtem pismu štirim od možnih koalicijskih partnerk, LDS, združeni
               listi, takratni SLS + SKD in DeSUS-u, zapisal povsem enaka stališča, kot jih je v
               odprtem pismu predsednika republike in poslancem pisal v teh dneh. Ohranil je svoje
               stališče in vztrajal pri tem, da je pravzaprav državni zbor, ko bo volil o tokratnih
               dveh prostih mestih, za pet let odgovorno zaprl vprašanje nujnosti politične in
               nazorske uravnoteženosti sestave ustavnega sodišča.</p>
               <p>Moram vam tudi povedati, da sem pri pogovorih pri predsedniku republike vedno to
               vprašanje tudi izpostavljal, vedno, na kulturen način. Predsednik je vedno poudarjal,
               da to ni zakonski kriterij. To sicer ni zakonski kriterij, toda to je pravzaprav
               evropska norma, če smem temu tako reči, ali pa morda, to je norma zelo znanih modelov
               delovanja ustavnih sodišč. Prepričan sem, da če se govori o politični in nazorski
               opredeljenosti ustavnega sodnika, to nikakor ne pomeni, da je to poseg v njegovo
               zasebnost ali pa da se tu odpre vprašanje njegove strokovnosti. Toda ostaja dejstvo,
               ki je bilo prav tako jasno javno izrečeno, da se naj ne slepimo s tem, da so možni
               politično nevtralni in neopredeljeni ustavni sodniki. Morda je kdaj kakšna izjema,
               toda sistem ne more temeljiti na redkih izjemah, ampak na tistem, kar se dogaja
               praviloma in običajno. Povsod na svetu je tako in tudi mi smo del tega sveta, ne neka
               izmišljena dežela zunaj realnosti. Citiral sem stališče bivšega ustavnega sodišča iz
               pred leta in pol, danes pa sem dobil na klop njegovo javno pismo, v katerem pravi, ko
               je najprej kritičen do slovenske desnice, kot pravi, ko takrat ko je imela več moči,
               ni bila toliko modra, da bi podprla predlog nekdanjega kolega Peršaka, da bi se tudi
               kvorum za izvolitev ustavnih sodnikov spremenil, ampak je takrat čakala in
               špekulirala in sedaj, pa pravi, no, sedaj se je pač zavedla tega vprašanja. Bolje
               pozno kot nikoli in nato nadaljuje: "Upam, da bo levoliberalni blok zmogel toliko
               načelnosti, tudi ob misli, da ne bo večno na oblasti, da bo ob tokratni menjavi dveh
               sodnikov prostovoljno pristal vsaj na 1:1," v oklepaju "nazorsko do konca tega
               mandata pa stvar tudi sistemsko zakonsko uredil." Bivši ustavni sodnik mag. Krivic je
               pri tem svojem predlogu, ko govori o tej, pogojno rečeni, delitvi 1:1, če bi bili
               sprejeti kriteriji politične in nazorske uravnoteženosti ustavnega sodišča, seveda,
               potem o teh vprašanjih ne bi javno govorili. Ampak to bi bilo samoumevno dejstvo, ki
               bi bilo upoštevano s strani predsednika republike. Pred letom in pol pa je bil mag.
               Krivic še bolj drzen, kajti predlagal je, če želimo, da se vsaj približno uravnoteži
               sedanja sestava ustavnega sodišča ob novih volitvah za dva ustavna sodnika spomladi
               leta 2002, da bi pričakoval, da bo slovenska levica omogočila, da bi se izvolila dva
               pogojno s tega vidika desnosredinska ustavna sodnika. Jaz se zavedam, da sem odprl
               občutljivo vprašanje, ampak odprl sem ga z vso odgovornostjo, z vsem spoštovanjem do
               kandidature mag. Krisper Kramberger in prepričan sem, da bomo danes z odločanjem
               problem samo pometli pod preprogo, rešili pa ga ne bomo. Hvala lepa.</p>
            </sp>
            <sp xml:id="SDZ3-Redna-14-2002-03-26.sp19">

               <speaker>PREDSEDNIK BORUT PAHOR:</speaker>

               <p>To je bilo stališče poslanske skupine Slovenske ljudske stranke. Želi še katera od
               poslanskih skupin predstaviti stališča. Kolega Pohorec v imenu poslanske skupine
               DeSUS. Imate besedo.</p>
            </sp>
            <sp xml:id="SDZ3-Redna-14-2002-03-26.sp20">

               <speaker>VALENTIN POHOREC:</speaker>

               <p>Hvala za besedo. Naša poslanska skupina je naslednjega mnenja. Če imamo sedaj
               izoblikovan predlog predsednika države za eno mesto v ustavnem sodišču, ki ustreza
               tako strokovnim kot drugim kriterijem, ki jih je pač predsednik do sedaj vselej
               upošteval pri oblikovanju svojega predloga, da smo za to, da danes pač to mesto
               popolnimo, da združimo moči in iščemo naslednjega kandidata za še naslednje
               izpraznjeno mesto. Iz same obrazložitve predloga gospe Marije Krisper Kramberger,
               mag. pravnih znanosti, ki je sedaj svetnica na Vrhovnem sodišču republike Slovenije,
               članica civilnega oddelka vrhovnega sodišča od leta 1991, to se pravi več kot 10 let,
               da je potrdila svoj sloves na tem področju, razgledana pravnica, da je delala kot
               strokovnjakinja na vrhovnem sodišču toliko časa, tudi na gospodarskem področju
               oziroma oddelku, da nas zadovoljuje ta obrazložitev tega predloga. Posebej še cenimo
               njen prispevek oziroma njeno angažiranje tudi v evropskem merilu, saj deluje v tem
               mednarodnem okviru na področju človekovih pravic.</p>
               <p>In še zato, ker je velikokrat med nami in v javnosti, v sredstvih obveščanja
               vprašanje, kakšen odnos imamo do enakih možnosti žena, žensk, je to v tem primeru
               ponudba, ki nam lahko da potrditev, da se tako, kot velikokrat govorimo, tudi
               obnašamo. Če bomo ta predlog predsednika države tudi sprejeli.</p>
               <p>Po našem mnenju ne gre za to, da bi zdaj morali obvezno zaradi nekega dobro
               oblikovanega in utemeljenega predloga čakati, da še najdemo drugega. Predlagamo, da
               se danes to opravi in da kandidatko z vso odgovornostjo in z vsem tistim, o čemer
               radi govorimo, tudi z dejanjem podpremo. Hvala lepa</p>
            </sp>
            <sp xml:id="SDZ3-Redna-14-2002-03-26.sp21">

               <speaker>PREDSEDNIK BORUT PAHOR:</speaker>

               <p>Hvala lepa. Želi še katera od poslanskih skupin besedo? <stage>(Ne.)</stage> Potem dajem besedo
               poslankam in poslancem. Ker nimam pisnih prijav, jo omejujem na 5 minut. Najprej bo
               predstavil svoje stališče kolega Školč. Prosim za mir v dvorani.</p>
            </sp>
            <sp xml:id="SDZ3-Redna-14-2002-03-26.sp22">

               <speaker>JOŽEF ŠKOLČ:</speaker>

               <p>Hvala lepa. Ob tem predlogu, ki ga ima ljudska stranka, in vsem "leporeku", v
               katerem je zapakiran in kjer naj bi se od zadaj skrival Matevž Krivic, bi si upal
               reči, poznavajoč Matevža Krivica, da bi zdaj proizvajal večjo količino elektrike, ker
               sigurno njegova diskusija ni bila diskusija zoper posameznega kandidata oziroma
               kandidatko. In tu sigurno gre za neko prevračanje besed znotraj drugega konteksta.
               Ampak to ni pomembno.</p>
               <p>Tisto, kar mene v tej zadevi zanima in kjer naslavljam kolegu Podobniku vprašanje,
               je, na kakšen način se je on dokopal do podatkov o politični pripadnosti kandidatke.
               Iz argumentacije, ki jo imamo in ki jo je posredoval predsednik republike oziroma
               njegov urad, se da videti, da gre za predlog, ki je bil oblikovan na občni seji
               vrhovnega sodišča Republike Slovenije, podpisan je predsednik vrhovnega sodišča mag.
               Mitja Deisinger, da to sodišče kot svojo sodnico in specialistko civilistko kandidira
               za imenovano kandidatko oziroma sodnico.</p>
               <p>Ali to pomeni po Podobniku, da je sodišče pod vodstvom gospoda Deisingerja kadrovalo
               po politični pripadnosti? Bojim se, da je to zelo huda obtožba za sodišče. Ali to
               morebiti pomeni, da sodišče pripada eni od političnih opcij? To je še hujša obtožba
               za sodstvo. Ampak "implicite" nasprotovanje pomeni to in nič drugega. Iz obrazložitve
               vidimo, da gre za sodnico z dolgim stažem, s praktično neprekinjenim stažem v
               sodstvu. Gre za eno mesto, in s tega vidika se mi zdi, da je gospod Podobnik, ki je
               to odprl pred državnim zborom, dolžan povedati, kam je lociral to sodnico - če nas
               hoče prepričati - na osnovi kakšnih podatkov in argumentov. To bi bilo prvo
               vprašanje, kasneje bi bil pripravljen zastaviti tudi druga. Sicer je težko njegove
               obtožbe vzeti zares. Hvala lepa.</p>
            </sp>
            <sp xml:id="SDZ3-Redna-14-2002-03-26.sp23">

               <speaker>PREDSEDNIK BORUT PAHOR:</speaker>

               <p>Hvala lepa. Imate repliko? Prosim, kolega Podobnik, replika na nastop kolega Školča.
           </p>
            </sp>
            <sp xml:id="SDZ3-Redna-14-2002-03-26.sp24">

               <speaker>JANEZ PODOBNIK:</speaker>

               <p>Hvala lepa. Kolegu Školču bi rad na kratko repliciral.</p>
               <p>Prej sem govoril v imenu poslanske skupine, sedaj bom pa govoril v svojem imenu.</p>
               <p>Nisem nobenega v ničemer obtožil v svojem nastopu in lahko gremo pogledat
               magnetogram, ker sem bil izrecno jasen pri tem vprašanju. Povedal sem, da je včasih
               potrebno stvari zaostriti, da se pokaže na problem. O tej temi lahko govorimo samo
               tukaj in zdaj, in še čez dva meseca, ko bo prišel še en predlog, in potem bo pet let
               zadeva zaprta. Govorim s polno odgovornostjo. Vprašanje politične in nazorske
               uravnoteženosti ustavnega sodišča je vprašanje, ki ni zraslo na mojem zelniku, z vso
               resnostjo ga je odprla eminentna strokovna osebnost. Se ne skrivam za mag. Krivicem,
               jaz sem samo njegove jasne misli pravzaprav uporabil za svojo argumentacijo, samo za
               to gre. Prepričan sem, da smo o teh vprašanjih v državnem zboru premalo razpravljali.
               Po vsem svetu pa je dobro znana globoka politična vloga ustavnega sodišča in izjemna
               pomembnost njegove, kolikor se le da, uravnotežene politično-nazorske sestave.</p>
               <p>Če bi sledili predlogu poslanske skupine, da se danes odloži odločanje o predlogu za
               spoštovano gospo kandidatko za ustavno sodnico, in če bi razumeli naš predlog, da bi
               dobili čez dobra dva meseca predlog tudi še za eno prosto mesto, mislim, da sem na
               korekten način nakazal zelo moder izhod iz te situacije. In to smo tudi predlagali.</p>
               <p>Seveda jaz ne morem pristati na to, da se pri kandidatih in kandidatkah za ustavnega
               sodnika ne bi govorilo tudi o njihovi orientaciji in nazorski orientaciji. To je
               sestavni del vsake človeške osebe. Tudi ustavni sodniki so ljudje iz krvi in mesa.
               Mislim, da je sinoči na tem soočenju mag. Krivic to zelo lepo ponazoril. Mi smo
               pravzaprav sedaj odprli vprašanje, ki se bo zgodilo. Nekdo je že zapisal in poslal
               poslankam in poslancem oceno, da bo sedaj, pogojno rečeno, če se ne bo zgodila
               politična uravnoteženost in nazorska, kot pravi, razmerje 3:6 ali pa celo 1:8. To je
               nakazal bivši ustavni sodnik. Za ta vprašanja gre. Mi bomo seveda spoštovali
               odločitev državnega zbora. Problem pa bo ostal. Problem pa bo ostal. Vprašanja niso
               izpred leta in pol, danes so še bolj aktualna, kot so bila takrat. Če bodoča
               koalicija in leva parlamentarna večina nasploh maja 2002 - takrat je mag. Krivic
               napovedoval, da se bo to zgodilo maja 2002 in imamo še časa dva meseca, tri, in morda
               še kdaj - če bo za to priložnost in ne boste ravnali tako, potem je
               kredibilnostustavnega sodišča kot institucije v Sloveniji lahko zapravljena in škoda
               bo neizmerljiva. Odgovornost levice in njene večine v sedanjem državnem zboru je
               torej v tej točki tako rekoč zgodovinska. Jaz ne vem, če sem dolžan biti tukaj na
               zaslišanju s strani poslanskih kolegov. Če me boste pa še kaj vprašali, bom pa
               vztrajno odgovarjal to, kar sem zdaj povedal. In sem prepričan, da imam v bistvu
               prav. Politična in vrednostna uravnoteženost ustavnega sodišča je element, ki mu
               povečuje kredibilnost in je sestavni del vsake institucije. In bolj, kot je
               uravnotežena - zato jo je potrebno z modrostjo uravnotežiti - bolj bo kredibilna in
               bolj bo spoštovanja vredna. Za to gre. Hvala lepa.</p>
            </sp>
            <sp xml:id="SDZ3-Redna-14-2002-03-26.sp25">

               <speaker>PREDSEDNIK BORUT PAHOR:</speaker>

               <p>Kolega Školč želi replicirati vašemu nastopu. Potem imam še dve roki, samo da prej
               razčistim - roko kolega Jerovška in kolega Potrča za repliko na zadnji nastop. Da ali
               ne? Razprava. Prav. Kolega Školč.</p>
            </sp>
            <sp xml:id="SDZ3-Redna-14-2002-03-26.sp26">

               <speaker>JOŽEF ŠKOLČ:</speaker>

               <p>Hvala lepa. Gospod predsednik, vem, da je nenavadno, če se sprašuje poslanca po tem,
               kaj je mislil, ko je nekaj govoril, in tudi vem, gospodu Podobniku ni potrebno na
               moje vprašanje odgovoriti. Toda opozarjam na situacijo, ko bi bil recimo gospod
               Podobnik v vlogi nekega pooblaščenega predlagatelja, potem se seveda temu odgovoru ne
               bi mogel izogniti. Ne bi se mogel izogniti. Ker hoče tu vplivati na državni zbor pri
               njegovi odločitvi in ker bo državni zbor odločitev sprejel, na koncu takšno ali
               drugačno, pa je kot človek, ki se sklicuje, velikokrat na poštenje, dolžan dati
               poštene odgovore na trditve. Dolžan nam je povedati, kako politično vaga kandidatko,
               o kateri razpravljamo, in kako nazorsko vaga to kandidatko, če naj bi mu verjeli, da
               gre res za neko uravnoteženje. To je dolžan, bom rekel, iz neke druge morale, ki jo
               sicer poskuša reprezentirati v slovenskem javnem prostoru, narediti. Tu se enostavno
               ne more skriti za to, kaj je v načelu o sestavi ustavnega sodišča govoril gospod
               Krivic. Z njim se lahko strinjam, ampak zanima me, kako se to kaže v tem konkretnem
               primeru. Kot bi bilo mogoče delati primerjavo s tisto kandidaturo, ki je pa
               umaknjena, kjer so se zastavila neka relevantna vprašanja in zaradi teh vprašanj na
               koncu pač do odločitve niti ni prišlo. Zato bi bilo zelo dobro vedeti to, kako
               predalčka, če že uporablja ta argument, nazorskoin politično posameznike tam notri in
               novo kandidatko.</p>
               <p>Sam pa domnevam, da tega ne bo zmogel narediti, ker ni podatkov o te vrste dejavnosti
               te kandidatke in da gre, bom rekel, za neko maniro, ki ni manira samo te žlahtne
               desnice, o kateri govori gospod Podobnik, ampak tudi še katere druge politične
               opcije, da niso pripravljeni podpreti tistih kandidatov, za katere ne vedo, čigavi so
               oziroma če niso njihovi. Bojim se, da je ta kandidatka v tem smislu dobra, ker ni od
               nikogar, in da je Slovenska ljudska stranka ni pripravljena podpreti zato, ker ne ve,
               čigava je. To je moja teza. Hvala lepa.</p>
            </sp>
            <sp xml:id="SDZ3-Redna-14-2002-03-26.sp27">

               <speaker>PREDSEDNIK BORUT PAHOR:</speaker>

               <p>Jaz bi prosil za mir v dvorani. Besedo bom zdaj dal kolegu Potrču. Za njim bo
               repliciral kolega Podobnik. Za razpravo sta prijavljena kolega Kangler in
               Jerovšek.</p>
            </sp>
            <sp xml:id="SDZ3-Redna-14-2002-03-26.sp28">

               <speaker>MIRAN POTRČ:</speaker>

               <p>Hvala lepa. Gospod predsednik, kolegice in kolegi! Spoštovani kolega Janez Podobnik!
               Repliciram iz razloga, ker mislim, da bi ob načelni razpravi, ki je prenesena na
               konkretno raven, lahko imeli različen pogled in različen pristop. Jaz tvoja opozorila
               na vprašanje nazorske uravnoteženosti ustavnega sodišča sprejemam. Osebno nisem
               toliko idealist, da bi pričakoval, da bo vedno mogoče stvari idealno postaviti,
               vendar čim bliže nekemu idealu bi se približevali, tem bolje bi bilo. In to predvsem
               iz razloga, da bi vsi mi do sleherne odločitve ustavnega sodišča imeli ne samo
               formalno, ampak tudi vsebinsko čim večje zaupanje, da gre res v pretežni meri za
               strokovno preverjeno odločitev, brez prevelikega nazorskega ali pa političnega vpliva
               osebnosti, ki je odločitev sprejemala; pravim, brez prevelikega, zato, ker soglašam
               tudi s tistimi, ki opozarjajo, da je na koncu koncev pa tudi strokovnjak najvišjega
               ranga še vedno tudi človek z nekaterimi svojimi nazorskimi pogledi na svet, ki jih
               vgrajuje tako ali drugače v odločitve. Samo, prenesti ta načelen pogled na sedanje
               konkretno ravnanje, se mi pa ne zdi dovolj objektivno, in v tem delu soglašam s
               pomisleki, ki jih je sicer na svojski način - sam jih na ta način ne bi znal -
               povedal kolega Školč.</p>
               <p>Sam sem bil pri predlaganju teh kandidatov v imenu poslanske skupine tokrat in vedno
               doslej v položaju, da smo rekli, da bomo sledili kriterijem, ki jih ima izoblikovane
               gospod predsednik države, ki jih tudi predlaga, da menimo, da so visoki strokovni
               kriteriji utemeljeni, da je pa treba računati tudi na visoke moralne kvalitete, ki se
               kažejo skozi delo. In nikoli nismo posebej spraševali, čeprav smo za mnoge kandidatke
               in kandidate veliko bliže, kot pa za sedanjo kandidatko mag. Marijo Krisper
               Kramberger, vedeli za njihova pretekla, tudi politična angažiranja. Pa smo, gospod
               kolega Podobnik bo to vedel, kdaj bili pripravljeni glasovati in pomagati k izvolitvi
               tudi kandidatov, ki brez dvoma niso bili leve provenience.</p>
               <p>Zato mislim, da je prav, da vsi skupaj skrbimo za to, da so osebnostno in po
               strokovnosti izvoljeni najboljše ustavne sodnice in sodniki, da je pa tokrat, kolega
               Podobnik, sklicevanje na te kriterije v konkretnem primeru stvar želje in
               opredelitve, ki jo je na nek način ljudskastranka že povedala, da pač teh predlaganih
               kandidatov ne bo podprla, ker nekateri, ki jih ona preferira za prioritetne, niso
               bili v ta krog vključeni.</p>
               <p>To je možna odločitev, vendar mislim, da bi jo kazalo povedati dovolj pošteno in
               iskreno, ne pa, bi rekel, prikrivati s temi načelnimi vprašanji. Hvala lepa.</p>
            </sp>
            <sp xml:id="SDZ3-Redna-14-2002-03-26.sp29">

               <speaker>PREDSEDNIK BORUT PAHOR:</speaker>

               <p>Hvala lepa, kolega Potrč. Besedo za repliko ima zdaj kolega Podobnik.</p>
            </sp>
            <sp xml:id="SDZ3-Redna-14-2002-03-26.sp30">

               <speaker>JANEZ PODOBNIK:</speaker>

               <p>Hvala lepa. Cenim razmišljanje kolega Potrča, ki je bil v kritiki mojega nastopa
               mnogo bolj prizanesljiv kot kolega Školč. Mislim, da je kolega Potrč nakazal, da se
               zaveda občutljivosti tega vprašanja. To je dilema, o kateri državni zbor, vse odkar
               imamo ustavno sodišče, nikoli ni na tak način razpravljal. Ampak lahko samo tukaj in
               zdaj o tem razpravljamo. Drugje ne moremo.</p>
               <p>Jaz sem se tudi zavedal, da bom deležen nekaterih nekoliko ostrejših forumlacij,
               ampak v parlamentu je to nekaj povsem normalnega. Jaz bi se zahvalil kolegu Školču za
               kompliment, da poskušamo slovenski politiki tudi odpirati vprašanja morale z vsemi
               težavami, kajti vsi smo tudi tukaj krvavi pod kožo. Ampak bi vas spomnil na nekaj. Na
               nek način čutim dolžnost, da javno povem, da imam legitimno pravico, da o tem na tak
               način govorim, ker sem na zadnjih dveh pogovorih pri predsedniku države vedno o tem
               govoril, in sem tudi o tem govoril, ko smo volili dr. Cirila Ribičiča. Tukaj imam
               stenograme. Takrat je to šlo, bilo je še v tej manjši dvorani na Tomšičevi, je to
               dobesedno se izmuznilo mimo. Ampak to je zadeva, ki je "passé". Takrat bi lahko o
               marsikaterem vprašanju še mnogo bolj ostro govorili kakor danes. In kolega Školč se
               bo najverjetneje tukaj z menoj strinjal.</p>
               <p>Tudi glede žlahtne desnice in to, jaz ko sem prej omenjal levico ali pa
               levoliberalni blok, v ničemer nisem želel biti žaljiv. To je normalna evropska
               delitev levo, desno, leva sredina, desna sredina, ljudskokrščanska, liberalna,
               socialdemokratska - to je nekaj normalnega. Gre mi torej za vsebinsko vprašanje.
               Kolega Školč, razumeti moraš, da ne bom nasedel tvoji zviti ideji, da bi jaz bil
               tukaj tisti, ki bi govoril o teh vprašanjih na način, kot ti pričakuješ od mene. To
               meni ni potrebno. To meni ni potrebno. V razvitih demokracijah se najdejo mehanizmi,
               da se to naredi, ne da se o tem govori. In o tem govorimo predsednik države in nato
               državni zbor. In naš predlog v začetku, da bi za dva meseca prestavili odločanje in
               nato odločali, bi bil najboljša rešitev tega problema. Žal nas niste razumeli. Hvala
               lepa.</p>
            </sp>
            <sp xml:id="SDZ3-Redna-14-2002-03-26.sp31">

               <speaker>PREDSEDNIK BORUT PAHOR:</speaker>

               <p>Hvala lepa. Besedo za repliko ima sedaj kolega Jerovšek, za njim kolega Pohorec.
               Želeli ste repliko, kolega Pohorec, ali razpravo? Razpravo. No, potem je pred vami
               kolega Kangler. Prosim, kolega Jerovšek.</p>
            </sp>
            <sp xml:id="SDZ3-Redna-14-2002-03-26.sp32">

               <speaker>JOŽEF JEROVŠEK:</speaker>

               <p>Hvala lepa. Spoštovani gospod predsednik! Spoštovane kolegice in kolegi! Odzval se
               bom oziroma reagiral na tisti del nastopa kolega Školča, ko je očital kolegu
               Podobniku, da pravzaprav ne podpira izvolitve kandidatke mag. Krisper Kramberger
               zaradi tega, ker da kandidatka ni do nikogar, in da to kolegu Podobniku ne ustreza.
               Jaz domnevam in dam nekaj na kolega Školča, da je na tem, da kandidatka ni od
               nikogar, nekoliko resnice. Da so v poslanskem klubu LDS razpravljali o kandidatki in
               ugotovili, da ne morejo pričakovati, da je to njihova kandidatka. In zaradi tega bom
               podprl kandidatko mag. Marijo Krisper Kramberger, ker na podlagi teh nastopov
               domnevam, da dejansko nevtralna kandidatka. Ne vem o kandidatki praktično drugega,
               kot to, kar sem prebral v obrazložitvi, vendar menim, da je vsekakor kvalitetna
               sodnica, civilistka in mislim, da je s tem, če bomo v tem trenutku podprli nevtralno
               kandidatko, nekoliko k temu, k porušeni nazorski sestavi našega ustavnega sodišča.
               Prepričan sem, da je danes, tudi če bi volili dva sodnika, prepozno za uravnoteženje
               ustavnega sodišča. Njegova nazorska nagnjenost je jasno prisotna in na to stran
               predsednik države pri prejšnjih imenovanjih in kandidaturah ni bil pozoren in ni bil
               pripravljen poslušati tovrstnih nasvetov, vključno z mag. Krivicem.</p>
               <p>Je pa še ena druga stvar. Namreč, bojim se, da zaradi tega, ker domnevam, da je
               kandidatka politično nevtralna, ne bo izvoljena in da bo zahrbtno minirana s te
               strani političnega prostora. Namreč, ta del političnega prostora je doslej za mesta
               ustavnih sodnikov v zadnjem obdobju striktno glasoval proti kandidatom, ki niso
               ustrezali vsem kriterijem tega dela političnega prostora. Mislim, da je zelo narobe,
               da dejansko danes odločamo o tej kandidatki in da ji delamo slabo uslugo, ker
               odločamo v kontekstu dogodkov, ki so se zgodili v preteklih dneh z drugim kandidatom.
               Medijski linč, ki ga je doživel kandidat za drugo mesto ustavnega sodišča, kljub
               temu, da je pred 13 leti verjetno na nekoliko čuden način povzel stališča okolice, ki
               je včasih nestrpna do, recimo, centra za mamilaše ali kaj podobnega. Tega smo imeli v
               Sloveniji ogromno in v takih zadevah so ljudje dostikrat netolerantni in ne želijo v
               svojih okoljih imeti prisotnih takšnih centrov. Vendar pa sem prepričan, da je glas o
               takšnem ravnanju gospoda Kreša Puhariča prej prišel do predsednika države, preden je
               izbruhnil v javnosti. Glede na medije, ki so odprli to afero, sem prepričan, da so
               predhodno kontaktirali s predsedniško palačo. Zaradi tega je bil, po mojem, Krešo
               Puharič zvabljen v past, zaradi tega, ker je po mojem politično tudi nevtralen. Tudi
               njega ne poznam. Vendar se je bilo tokrat težko izogniti predlaganju politično
               nevtralnih kandidatov in jih je bilo treba minirati in jih spodminirati na drug
               način. In mislim, da je šlo za to, za miniranje nevtralnih kandidatov in za
               diskreditacijo ustavnega sodišča.</p>
               <p>S tem, kar se je zgodilo, je prišlo do hude deskreditacije dignitete ustavnega
               sodišča. Trdno sem prepričan...<stage>/Pisk./</stage>. Bom še v razpravi nadaljeval. Hvala lepa.</p>
            </sp>
            <sp xml:id="SDZ3-Redna-14-2002-03-26.sp33">

               <speaker>PREDSEDNIK BORUT PAHOR:</speaker>

               <p>Hvala lepa. Zadnjo repliko, vsaj prijavljeno, imam s strani kolega Kebriča, za njim
               bom dal besedo kolegu Kanglerju.</p>
            </sp>
            <sp xml:id="SDZ3-Redna-14-2002-03-26.sp34">

               <speaker>IVAN KEBRIČ:</speaker>

               <p>Hvala za besedo, gospod predsednik. Repliciram spoštovanemu kolegu Janezu Podobniku,
               ker mi ni čisto jasno, v čem bi bila ta povezava te kandidatke z bodočim kandidatom,
               ko ne vemo, še kateri bo. Niti mi ni popolnoma znano, saj nikomur ne vidim v srce,
               kakšno politično opcijo ima, če je ne objavi. Če jo objavi, mu lahko verjamem. Če je
               pa ne objavi ali pove, da želi ali hoče ali misli, da je objektivno nevtralen, je ta
               zadeva ne vem v kaki vzročni zvezi povezana s kandidaturo drugega kandidata.</p>
               <p>Če bo drugi kandidat takšen ali drugačen in prvi, prva kandidatka je takšna, kakršno
               imamo, ki je prišla po predlogu predsednika države na Kviaz in smo tam razčiščevali
               strokovna in tudi druga vprašanja tej kandidatki, menim, da je prav, da se danes
               izvoli.</p>
               <p>Vsakdo od nas ima pa pravico, da se notranje opredeli in glasuje, kakor misli, po
               svoji vesti, da je prav. Lahko smo za, lahko smo proti. Glasovanje je tajno. Nihče ni
               nikomur formalno odgovoren, kako bo glasoval. Zato mi ni jasno in še enkrat
               ponavljam, kakšna vzročna zveza je, da ne izvolimo danes ali pa da je ne izvolimo,
               ampak to povežemo na drugega. Kajti za drugič ravno tako ne vemo, ali bo izvoljena
               ali ne bo izvoljena. Hvala lepa.</p>
            </sp>
            <sp xml:id="SDZ3-Redna-14-2002-03-26.sp35">

               <speaker>PREDSEDNIK BORUT PAHOR:</speaker>

               <p>Hvala lepa. Dva nastopa. Želite razpravljati naprej, koleg Jerovšek? Replika, kolega
               Jerovšek. Imate besedo, kolega Jerovšek.</p>
            </sp>
            <sp xml:id="SDZ3-Redna-14-2002-03-26.sp36">

               <speaker>JOŽEF JEROVŠEK:</speaker>

               <p>Čeprav sem mislil, da smo zaključili dilemo o povezavi volitev obeh kandidatov, ki
               bi bila v mesecu maju, me je kolega Kebrič, z veliko dozo sprenevedanja, kako bi bila
               izvolitev predlagane kandidatke povezana z volitvijo ali pa neizvolitvijo današnjega
               drugega kandidata, mislim, izzval k reakciji.</p>
               <p>Mislim, da se tako ne moremo sprenevedati. Vsi vemo, da sta umik ene kandidature in
               druga kandidatura politično močno povezana. Danes je neprimeren čas, ker delamo škodo
               kandidatki, gospe mag. Mariji Krisper Kramberger, ker v takem kontekstu odločamo o
               tej zadevi. Morali bi seprepričati o bistveno več zadevah. Namreč, meni ni všeč
               način, na katerega je prišlo do eliminacije drugega kandidata. Namreč menim, da bi
               moral v tem primeru predsednik države, ki je bil gotovo obveščen o njegovem ravnanju
               predhodno - glede na medije, izkaterih je prišlo, gotovo so se posvetovali o tem s
               predsednikom države - da bi moral vztrajati in zavrniti umik kandidature, glede na
               predhodno ravnanje predsednika države, ko je nekoč ponovno predlagal kandidata, ki ga
               je zavrnil ta državni zbor. Torej,v tistem primeru predsednik države ni verjel
               argumentom državnega zbora in so prevladali politični argumenti. V tem primeru pa je
               takoj sprejel umik kandidature drugega kandidata. Seveda ne navijam za tega kandidata
               in se ne strinjam z njegovim takratnim ravnanjem, vendar vidim v tem bistveno večji
               problem, problem vmešavanja politike v sodno vejo oblasti. Gre za izrazito vmešavanje
               politike v sodno vejo oblasti.</p>
               <p>In, kot sem rekel, gospod Kebrič, dajte, skušajte razumeti, da so te zadeve prav
               gotovo povezane in da bo po mojem mnenju tudi ta kandidatka, za katero je gospod
               Školč rekel, da se ne ve, čigava je, da bo eliminirana skozi volitve. Doslej so bili
               takšni kandidati v zadnjih dveh, treh letih, ki v času izvolitve niso jasno kazali
               svoje politične pripadnosti, vedno eliminirani oziroma sploh niso bili predlagani,
               niso prišli v širši izbor.</p>
               <p>Zaradi tega ima še kako veliko povezavo umaknjeni kandidat in današnja kandidatura
               kandidatke, za katero jasno povem, da jo bom podprl, ravno zaradi tega, ker po mojem
               se skriva za tem tudi poskus eliminiranja kandidatov, ki politično ne kažejo simpatij
               do neke vladajoče strani. Hvala lepa.</p>
            </sp>
            <sp xml:id="SDZ3-Redna-14-2002-03-26.sp37">

               <speaker>PREDSEDNIK BORUT PAHOR:</speaker>

               <p>Hvala lepa. S tem smo izčrpali replike, zato lahko nadaljujemo z razpravami. Kolega
               Kangler in za njim kolega Pohorec. To bo tudi, vsaj po mojem seznamu, zaključilo
               razpravo, zato vabim kolegice in kolege, da pridejo v dvorano. Prosim.</p>
            </sp>
            <sp xml:id="SDZ3-Redna-14-2002-03-26.sp38">

               <speaker>FRANC KANGLER:</speaker>

               <p>Hvala za besedo. Spoštovane poslanke in spoštovani poslanci! Ne bi želel v danem
               primeru govoriti o strokovnosti gospe Marije Krisper Kramberger ali gospoda Puhariča,
               o njegovem medijskem linču, o njegovih moralah. Mislim, da je kolega Jerovšek o
               njegovi morali nekatere stvari dobro načel. Zelo sem bil presenečen, ko je predsednik
               države državnemu zboru predlagati ta dva kandidata, ne zaradi imena in priimka, ne
               zaradi strokovnosti. Ne želim govoriti, tako kot so nekateri govorili danes v tej
               dvorani ali razmišljali in delili ustavne sodnike na leve in na desne. Lahko pa
               govorim, da imajo ustavni sodniki oziroma da so bili ustavno sodniki izvoljeni v
               svojo funkcijo s strani levice ali s strani desnice. Mislim, da imamo ustavne
               sodnike, ki so bili dovolj strokovno podkovani za svoje funkcije. Vprašanje je,
               kakšno so imeli politično podporo, ne komu pripadajo Mi smo zelo mlada država z mlado
               demokracijo, pa ne pogledamo čez mejo, kako tam, kjer imajo 50 - ali pa 100-letno
               demokracijo razvito, rešujejo problem in kandidaturo ustavnih sodnikov. V našem danem
               primeru ima vso odgovornost predsednik države. In predsednik države je tisti, ki bi
               moral skrbeti, da bi bili ustavni sodniki izvoljeni na ustavno sodišče, tako s strani
               levice in desnice in da bi imeli podporo tako na levici in desnici. Tu ne gre samo za
               odgovornost predsednika države. Tu gre tudi za odgovornost vseh nas, ki danes tu
               sedimo, predvsem pa vodij poslanskih skupin in tudi opozicijskih strank, ki bi morale
               malo bolj argumentirano in strokovno nastopiti pri predsedniku države. Ne vem, zakaj
               ne bi verjeli besedam gospoda mag. Krivica. Če bi vas vprašal takrat, ko ste ga
               nekateri izvolili za ustavnega sodnika, ko ste bili v tem državnem zboru, kakšno ste
               imeli mnenje o njem, takrat ko pa ta gospod po svojem mandatu na nekatere stvari v
               tej državi opozarja, pa več ni strokovnjak in več ni moralen človek, če na nekatere
               stvari, ki so v normalni razviti demokraciji normalne, opozarja. To je en problem, ki
               ga osebno sam vidim.</p>
               <p>Drugi problem je, verjeli ali ne, smo priča, v zadnjem času, da se v Sloveniji
               preveč na enem mestu koncentrira: bodisi kapital, ekonomski, politični ali
               gospodarski - predvsem politični. In če danes pogledamo izvršilno oblast - kje je
               skoncentrirana? Če pogledamo zakonodajno oblast, da nekdo želi spremeniti način
               volitve v državni zbor, spremeniti volilni sistem, če danes pogledamo sodno vejo
               oblasti, spoštovani poslanski kolegi, vprašam vas, ali res severovzhodna Štajerska z
               univerzo ne premore niti enega kandidata...</p>
            </sp>
            <sp xml:id="SDZ3-Redna-14-2002-03-26.sp39">

               <speaker>PREDSEDNIK BORUT PAHOR:</speaker>

               <p>Samo opozorilo na predmet razprave. Prosim.</p>
            </sp>
            <sp xml:id="SDZ3-Redna-14-2002-03-26.sp40">

               <speaker>FRANC KANGLER:</speaker>

               <p>Ali ni to predmet razprave, spoštovani predsednik? Nekaj sekund ste mi verjetno
               pobrali zaradi razprave.</p>
            </sp>
            <sp xml:id="SDZ3-Redna-14-2002-03-26.sp41">

               <speaker>PREDSEDNIK BORUT PAHOR:</speaker>

               <p>Dovolite, ne bom vam pobiral časa. Imate pravico do njega, jaz pa dolžnost, da
               opozarjam, kaj je predmet razprave.</p>
            </sp>
            <sp xml:id="SDZ3-Redna-14-2002-03-26.sp42">

               <speaker>FRANC KANGLER:</speaker>

               <p>Iz mariborske univerze ali severovzhodne Slovenije nimamo niti enega ustavnega
               sodnika. Kot da ne premoremo pravnih strokovnjakov. Pa nekaterim bo to zelo smešno,
               pa vas vprašam: koliko pa premoremo od 35 vrhovnih sodnikov? Samo dva. Koliko pa
               imamo članov v sodnem svetu? Niti enega. Ne želim več v zvezi s tem potencirati, ne
               želim več v zvezi s tem opozarjati. Povem vam pa, da imamo zelo mlado državo in če
               bomo dovolili, da se bo izvršilna oblast, sodna oblast in tako kot kapitalska,
               ekonomska in politična in gospodarska dejavnost preveč skoncentrirala, imam občutek,
               da bo ta moja država začela pokati po šivu. Nekaterim bo smešno, bojim pa se, da vsi
               dobro vemo, kje lahko ta šiv poči. In da naj zaključim, če mi dovolite, spoštovani
               predsednik.</p>
            </sp>
            <sp xml:id="SDZ3-Redna-14-2002-03-26.sp43">

               <speaker>PREDSEDNIK BORUT PAHOR:</speaker>

               <p>Izvolite, imate besedo.</p>
            </sp>
            <sp xml:id="SDZ3-Redna-14-2002-03-26.sp44">

               <speaker>FRANC KANGLER:</speaker>

               <p>Glede na nekatere argumente, ki jih je podal vodja poslanske skupine, iz protesta se
               ne bom udeležil glasovanja za kandidatko za ustavno sodnico, čeprav ji ne očitam
               strokovnosti. Iz solidarnosti do kolega Pukšiča, ki mu je bila - po mojem mnenju -
               danes kratena ustavna pravica glede na to, da je njegov poslanski kolega javno
               zaprosil, da želi sodelovati, ko mu ustava daje to pravico glede na njegovo
               izvolitev, da bi rad želel sodelovati pri volitvi ustavne sodnice, se ne bom udeležil
               glasovanja v zvezi z ustavno sodnico gospo Marijo Krisper Kramberger; in še enkrat
               poudarjam: ni razlog njena strokovnost. Hvala.</p>
            </sp>
            <sp xml:id="SDZ3-Redna-14-2002-03-26.sp45">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Pohorec.</p>
            </sp>
            <sp xml:id="SDZ3-Redna-14-2002-03-26.sp46">

               <speaker>VALENTIN POHOREC:</speaker>

               <p>Hvala lepa za besedo še enkrat. Bom skušal biti zmeren in kratek. Povsem spoštujem
               legitimno pravico vseh, ki imajo pač svoje lastne poglede na to, in ni kaj reči. Za
               to je parlament, da se o tem pogovarjamo. Na koncu bomo pač glasovali ali pa volili
               pa bo nek rezultat.</p>
               <p>Ko sem bil prvič pri predsedniku države nisva govorila o ničemer - o tem, ali spada
               gospa Krisper v levo ali desno opcijo, ampak izključno to o tem, ali ima svoje osebne
               strokovne kvalitete, da lahko to vlogo opravlja. In sva ugotovila, da ja. In tako je
               tudi naše mnenje. Ko sem se drugič z njim pogovarjal je rekel: "Ali ste našli še koga
               primernega?" - preden se je odločil zagospoda Puhariča. In gospod Kangler kot
               Mariborčan imate vso priložnost ali pa imaš vso priložnost sedaj poiskati tudi v
               Mariboru enega ustavnega sodnika. Je zaželeno, da pridemo tudi mi iz baze s kandidati
               do predsednika države. Mislim, da je to povsem tudi legitimno. In mislim, da je čas,
               da nehamo kvalificirati vrhovno sodišče, komu pripada, kot smo v preteklosti radi
               govorili ali pa slišali. Sam ko še nisem bil tu, sem pač velikokrat slišal, v čigavih
               rokah je ustavno sodišče.</p>
               <p>Bi pa se še enkrat obrnil samo na to, kar je zapisano tudi v obrazložitvi Vrhovnega
               sodišča Republike Slovenije, ki ga po mojem mnenju ni mogoče šteti ne v levo ali pa
               desno opcijo, ampak je zapisalo tisto, kar kandidatko okvalificira kot izredno
               primerno za to vlogo. Pove njenekvalitete, pove njeno publicistično delo, pove, da je
               študirala v Franciji, najbrž ne marksizma, pa tudi v Frankfurtu, najbrž tudi ne
               leninizma, ampak je študirala povsem nekaj drugega, kar ji da tiste moralne oziroma -
               se opravičujem za tisto besedo - tiste strokovne kvalitete in znanja, da lahko to
               vlogo opravlja.</p>
               <p>Če bi zdaj ovrgli to mnenje, ki ga ima tudi vrhovno sodišče, potem moramo tudi njemu
               dati neko kvalifikacijo. Sam pa si ne želim o tem soditi, ga spoštujem, tudi vrhovno
               sodišče, sodnike in vse tiste, ki so to pomagali zapisati. Hvala lepa.</p>
            </sp>
            <sp xml:id="SDZ3-Redna-14-2002-03-26.sp47">

               <speaker>PREDSEDNIK BORUT PAHOR:</speaker>

               <p>Hvala lepa. Za repliko se je prijavil kolega Kangler, za njim kolega Barovič. Vi
               imate nastop, kolega Barovič.</p>
            </sp>
            <sp xml:id="SDZ3-Redna-14-2002-03-26.sp48">

               <speaker>FRANC KANGLER:</speaker>

               <p>Spoštovani poslanski kolega, kot sami dobro veste, ni naloga poslanca, da bo iskal
               ustavnega sodnika, ne po Mariboru, ne po severovzhodni Sloveniji. Vi osebno, ko pa
               prihajate od tam in tudi sam se velikokrat gibljem med pravnimi strokovnjaki v samem
               mestu Maribora ali severovzhodni Sloveniji, se pa morate vprašati, zakaj se nihče od
               teh strokovnjakov ne prijavi. In kdo od teh parlamentarnih strank v tem sestavu bi
               takšnega strokovnjaka podprl. V tem je problem.</p>
               <p>A veste, kaj pomeni, da se en pravni strokovnjak prijavi za ustavnega sodnika in
               dobi podporo, nato pa v parlamentu ali pa pri predsedniku države izvisi. Pa vprašajte
               se, kolikokrat so že takšni pravni strokovnjaki izviseli, ker niso dobili podpore
               bodisi poslanskih skupin bodisi predsednika države. Kar v svojo kožo se postavite, pa
               se kar malo zamislite.</p>
               <p>In še enkrat poudarim: nismo mi poslanci tisti pozvani, ki bomo iskali ustavne
               sodnike. Vprašanje pa je, ali res iz severovzhodne Slovenije ne premoremo niti enega
               kandidata, ki bi lahko ne daleč stran sedel in bil kot pravni strokovnjak in
               opravljal funkcijo na ustavnem sodišču. Meni osebno se postavlja veliko vprašanje, ko
               vidim, kako se druge veje oblasti koncentrirajo na enem mestu. In to, kar sem prej
               povedal, okoli sodnega sveta in vrhovnega sodišča, in to, kar je najbolj za mene
               zaskrbljujoče da si v tej državi nekdo želi spremeniti volilni sistem na ta način, da
               še to vejo oblasti, za katero si danes upam trditi, da imamo poslance iz vsakega
               konca Slovenije - sistem tako nastavimo, da skoncentriramo vse na enem mestu. Osebno,
               spoštovani kolega Pohorec, nisem slep, druge pa prosim: odprite oči in boste videli,
               kam vse to pelje.</p>
            </sp>
            <sp xml:id="SDZ3-Redna-14-2002-03-26.sp49">

               <speaker>PREDSEDNIK BORUT PAHOR:</speaker>

               <p>Za repliko je prijavljen kolega Jerovšek.</p>
            </sp>
            <sp xml:id="SDZ3-Redna-14-2002-03-26.sp50">

               <speaker>JOŽEF JEROVŠEK:</speaker>

               <p>Hvala lepa. Repliciram v bistvu gospodu Pohorcu in se nekako tudi navezujem na
               gospoda Kanglerja. Namreč, gospod Pohorec, resnično je, da bi se bilo treba vprašati,
               kot se je vprašal gospod Kangler, zakaj se pravni strokovnjaki ne prijavijo. In
               vprašati se je treba, kdo od njih se bo pripravljen prijaviti v bodoče - glede na
               dobro zrežirano zadevo z gospodom Puharičem. To se ne bi smelo zgoditi. Sprašujem
               tudi predstavnika urada predsednika republike, zakaj je predsednik predlagal kljub,
               sem prepričan, vednosti o dejavnosti gospoda Puhariča, o njegovih izjavah, kajti
               naknadna diskriminacija gospoda Puhariča je najslabša usluga, kar smo lahko naredili
               pravnemu redu in ustavnemu redu v tej državi. Na podlagi te zgodbe se resnično ne bo
               upal nihče prijaviti, ker se ne ve, kaj imajo centri moči pripravljenega za
               slehernega, ki ne odgovarja njihovi politični podobi, ki ni pripravljen striktno
               slediti njihovim interesom. Gospod Puharič tu pravi, da je to posledica njegovega
               nepoklicnega delovanja v gospodarski sferi. Ali veste, kaj to pomeni? To se pravi, da
               ni ubogal nekaterih lobijev in so mu v pravem trenutku podtaknili mino. Tisti, ki
               predlaga, bi moral to že... Ker jaz sem o vednosti prepričan... Ne bi smel dovoliti,
               da se z eminentnim pravnim strokovnjakom na gospodarskem področju zgodi to, kajti to
               je neverjetno slaba usluga nadaljnjim prijavam dobrih kandidatu. Kvaliteta ustavnega
               sodišča se bo slabšala, prav gotovo, kajti doslej je bil problem pridobiti prijave,
               kandidature kvalitetnih pravnih strokovnjakov. Po tem bo še bistveno večji. Prepričan
               sem, da je bil ravno to cilj. Ustavno sodišče je bilo v novi državi pogosto trn v
               peti nekaterim in bojijo se njegove neodvisnosti tudi v prihodnje. Hvala lepa.</p>
            </sp>
            <sp xml:id="SDZ3-Redna-14-2002-03-26.sp51">

               <speaker>PREDSEDNIK BORUT PAHOR:</speaker>

               <p>Hvala lepa. Imamo dve repliki na vaš nastop. Kolega Kebrič in za vami kolega
               Pohorec.</p>
            </sp>
            <sp xml:id="SDZ3-Redna-14-2002-03-26.sp52">

               <speaker>IVAN KEBRIČ:</speaker>

               <p>Hvala za besedo. Spoštovani kolega Jerovšek! Repliciram na tisti stavek, štirih,
               petih besed, ko ste dejali, zakaj se nekateri ne odločajo za kandidaturo. Spomnil bi
               vas na čase, ko je bilo rečeno, da je kandidiral eden in vnaprej se je vedelo, da bo
               izvoljen. V demokraciji je pač tako. Tudi mi, ki smo kandidirali za poslance, smo
               imeli konkurenco. Volivci so se odločili iz velike palete kandidatov, za kogarkoli so
               mislili, da je pravi, po svojem prepričanju ali mnenju. Zato ni korektno napadati,
               zakaj se ne - vsakje imel možnost.</p>
               <p>In strinjam se s kolegom Kanglerjem. Na nas pa je, da se odločimo in ko smo pozvani k
               predsedniku države, če govorimo o ustavnih sodnikih in drugih, kar je v njegovi
               kompetenci, da predlaga, da pač misvoje mnenje že pri njem poskušamo uveljaviti.
               Potem pa je stvar državnega zbora, kako se obnašamo. Hvala lepa.</p>
            </sp>
            <sp xml:id="SDZ3-Redna-14-2002-03-26.sp53">

               <speaker>PREDSEDNIK BORUT PAHOR:</speaker>

               <p>Kolega Pohorec.</p>
            </sp>
            <sp xml:id="SDZ3-Redna-14-2002-03-26.sp54">

               <speaker>VALENTIN POHOREC:</speaker>

               <p>Moja replika kolegu Jerovšku bo morda nenavadna - da se z njegovim mnenjem strinjam,
               predvsem s tisto prvo vašo razpravo. Izredno objektivna je bila in tako bi se morali
               dejansko tudi večkrat vprašati - ali bomo vrhovno sodišče smatrali zdaj kot nekega
               "nebodigatreba", vsakega kandidata razcefrali do konca, kdo pa bo še res od tistih
               vrhunskih strokovnjakov pripravljen,da ga bomo v tej sredini slekli po duši in telesu
               in na koncu še neizvolili, ko ima mogoče svoj dober položaj, dobro mesto, dober
               renome, tu se bo pa našel ta, oni ali tretji medij, pa bo našel neko napakico, ono,
               tretjo, mogoče tudi resnično, iz preteklosti, pa bo to postalo, tako kot danes, da ga
               je treba dati na križ ali ne vem kam. Hvala lepa.</p>
            </sp>
            <sp xml:id="SDZ3-Redna-14-2002-03-26.sp55">

               <speaker>PREDSEDNIK BORUT PAHOR:</speaker>

               <p>Kolega Jerovšek, replika.</p>
            </sp>
            <sp xml:id="SDZ3-Redna-14-2002-03-26.sp56">

               <speaker>JOŽEF JEROVŠEK:</speaker>

               <p>Kolegu Kebriču, ker mislim, da sem bil nepravilno razumljen.</p>
               <p>Gospod Kebrič, vi ste mi očitali, da ni korektno napadati pravnih strokovnjakov,
               zakaj se ne prijavijo. Tega nisem dejal in tudi jih nisem napadal, in jih popolnoma
               razumem, da se zelo težko odločajo za kandidaturo ob vsem tem, kar se dogaja. Rad bi
               jih zaščitil. In želim si, da bi v prihodnje na ustavnem sodišču kandidirali
               najboljši pravniki. Po mojem mnenju je bil ta izbor sicer med prijavljenimi kandidati
               - sta bila predlagana dobra kandidata, vendar ne ustrezata tistim, ki lahko večinsko
               izvolijo kandidate v funkcijo ustavnih sodnikov.</p>
               <p>Želel bi si, gospod Školč, da nam pojasnite, kako ste prišli do ugotovitve, da
               predlagana kandidatka ni nikogaršnja. Rad bi vedel, namreč, pomagalo bi mi pri
               volitvah, in ker se zanesem na pokončnost gospoda Školča, to je temeljilo na nečem,
               ker njegova pokončnost odstopa od sivega povprečja. Zaradi tega bi dejansko želel, da
               se tudi odzove na mojo reakcijo na njegove besede in nam pojasni, zakaj je prišel do
               takšne ugotovitve. Hvala lepa.</p>
            </sp>
            <sp xml:id="SDZ3-Redna-14-2002-03-26.sp57">

               <speaker>PREDSEDNIK BORUT PAHOR:</speaker>

               <p>Zdaj dajem besedo kolegu Baroviču in opozarjam, da je to na mojem seznamu zadnji
               nastop. Želite replicirati, kolega Školč? Pardon.</p>
            </sp>
            <sp xml:id="SDZ3-Redna-14-2002-03-26.sp58">

               <speaker>JOŽEF ŠKOLČ:</speaker>

               <p>Seveda se ne bi oglasil, če ne bi ves čas izzival kolega Podobnika, da pove, ko meni
               uravnotežiti prihodnji predlog predsednika republike glede ustavnega sodišča, in da
               pove, na katero stran tehtnice daje kandidatko, o kateri se odločamo. In v tem
               kontekstu sem rekel, da predvidevam, da on verjetno ne ve, kot tudi mi ne vemo, za
               njeno nazorsko in politično prepričanje; sam sem o tem ugibal. S kolegom Podobnikom
               se seveda strinjam, da na nek način ni treba o teh stvareh govoriti v tem državnem
               zboru, da se celo ne spodobi v kontekstu volitev ustavnih sodnikov ali pa drugih
               mest, kjer se ne zahteva nazorske ali politične opredelitve, da o tem govorimo. To je
               narobe, z njim se strinjam - nespodobno. Ampak ta govor je začel on, to nespodobnost
               je začel on; in zato sem ga pozval, naj bo, kot se temu reče, mož in pove, kaj je s
               tem. V tem kontekstu sem govoril o tem, da morajo biti ljudje odgovorni zasvoje
               besede, ker edina dejanja v tem parlamentu so pač besede; on odgovornosti za besede
               noče prevzeti. Sklicuje se na nek tekst, ki je nastal, preden smo imeli ta predlog
               sploh na mizi, ki se nikakor ne more nanašati na to kandidatko. In iz tega ven,
               kolega Jerovšek, sem špekuliral, da je ozadje, v tem primeru sem pa dopustil možnost,
               da imajo druge politične opcije včasih podobne manire, da gre za to, da bi radi
               kupčkali s predsednikom republike o kandidatih. Sam temu nasprotujem. Zato bom pač to
               kandidatko podprl, glede na tisto, kar je bilo v proceduri o tem imenovanju slišano.
               To je vsa špekulacija o vsem tem.</p>
               <p>Drugače se pa strinjam, da je o tem govoriti nespodobno in ponavljam, da je nevarno
               to, kar zdaj kolegi govorijo, da bi imeli regionalne sodnike, ali pa, da bi imeli
               sodnike, ki jih podpira enkrat leva, drugič desna opcija. Se pravi, enkrat tako,
               drugič drugače podprte sodnike. To je celo v nasprotju z ustavo, z rešitvami v
               zakonu, skregano tudi s prakso, da tako rečem, liberalcev in si upam reči tudi
               levice, ki so neženirano podpirali sodnike v prvem sklicu, ne glede na to, s katere
               strani so pač prišli. Lahko se pogleda v zapisnike, s koliko glasovi so bili
               izvoljeni. Ta manira kupčkanja je nastala kasneje in je slaba in je čas, da jo
               prekinemo. Hvala lepa.</p>
            </sp>
            <sp xml:id="SDZ3-Redna-14-2002-03-26.sp59">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Kangler se je prijavil za repliko. Kolega Podobnik potem.</p>
            </sp>
            <sp xml:id="SDZ3-Redna-14-2002-03-26.sp60">

               <speaker>FRANC KANGLER:</speaker>

               <p>Hvala za besedo. Kolegu Školču bi rad repliciral v tem delu, ko je govoril o
               volitvah ustavnih sodnikov z levice ali desnice. Spoštovani poslanski kolega! Jaz
               nisem govoril o tem. Vi ste to narobe dojeli. Govoril sem o podpori, ki so jo dobili
               ustavni sodniki v državnem zboru -bodisi z levice bodisi z desnice. To je resnica,
               spoštovani kolega Školč. Poglejte si in pridobite si nekatere magnetograme razprav in
               podpor vseh ustavnih sodnikov v zadnjih petih, šestih letih, ki smo jih izvolili v
               državnem zboru. Točno se ve, ali so imeli ti ustavni sodniki podporo s strani levice,
               če smem tako govoriti, ali s strani desnice, ali s strani vseh strank. Tudi takšni
               primeri so bili. Zato bi bilo tudi zelo dobro in tudi za ugled ustavnega sodišča, da
               pridejo v državni zbor takšni predlogi, ki bi imeli podporo več strank, tudi
               nekaterih z levice ali nekaterih z desnice.</p>
               <p>In za to nosi odgovornost na prvem mestu predsednik države, na drugem mestu
               parlament, ki izvoli te ustavne sodnike, in tudi vodje poslanskih skupin, ko gredo na
               pogajanja k predsedniku države in podaja svoja mnenja. In tudi vodje poslanskih
               skupin bi morali razmišljati v tej smeri, da ustavno sodišče - tako kot je mag.
               Matevž Krivic že večkrat v svojem nastopu jasno in glasno povedal -, da mora biti
               sestava ustavnih sodnikov takšna, ki bo uravnovešena med političnimi opcijami levice
               ali desnice. Tega nisem jaz rekel.</p>
               <p>Res pa je, da vsak ustavni sodnik, ki je bil izvoljen v državnem zboru, je imel
               politično podporo različnih strank, bodisi levih bodisi desnih. To pa ni skrivnost.
               In niti sam osebno nisem govoril o ustavnih sodnikih in jih opredelil in tudi v
               začetku svojegagovora, sem posebej opozoril, da ne želim ustavne sodnike
               opredeljevati kot leve ali desne. Ker zaupam temu ustavnemu sodišču, tem pravnim
               strokovnjakom, lahko pa govorim, kdo jih je izvolil. Samo o tem.</p>
               <p>Kar se pa tiče "regionalnih", pod narekovaji, kot ste jih vi, kolega Školč,
               imenovali, je pa druga plat resnice. Nismo priča koncentraciji moči samo na izvršilni
               veji oblasti ali kateri drugi, tudi v sodni. Kar poglejte sezname. Hvala.</p>
            </sp>
            <sp xml:id="SDZ3-Redna-14-2002-03-26.sp61">

               <speaker>PREDSEDNIK BORUT PAHOR:</speaker>

               <p>Ugotavljam, da smo replike izčrpali, zadnji nastop ima - a ja, kolega Podobnik, ima
               repliko. Se opravičujem. Kolega Podobnik in za vami kolega</p>
            </sp>
            <sp xml:id="SDZ3-Redna-14-2002-03-26.sp62">

               <speaker>JANEZ PODOBNIK:</speaker>

               <p>Kratka replika, spoštovanemu kolegu Školču, ki je na vprašanje kolega Jerovška
               pravzaprav potem repliciral meni. O dveh temah bi rad repliciral: o tem, da je bila
               moja razprava nespodobna in torej da ne sodi v ta prostor in pa o pismu enega od
               bivših ustavnih sodnikov in njegovega datuma.</p>
               <p>Najprej torej, pismo smo prejeli danes, 26.3., ki se prične s stavkom: "Ob sedanjih
               volitvah dveh ustavnih sodnikov" in o zapletih in tako naprej. Tako sem prepričan -
               da je zadeva aktualna in izhaja iz situacije danes in tukaj.</p>
               <p>Druga tema, ki pa je vezana na tako imenovano nespodobnost, pa bi rad vendar
               spoštovanim kolegom in tudi kolegu Školču povedal, da se je tega vprašanja v izjavi
               za STA dotaknil tudi predsednik države. Je javno o tem govoril. Če on lahko javno
               govori, zakaj mi tukaj ne. Namreč, šlo je za to vprašanje, ali je nazorska
               usmerjenost, če v zakonu ni predvideno merilo, to še ne pomeni, da pri zasedbi
               sodišča kot celote na uravnoteženost v tem smislu ne bi bilo nedovoljeno, ampak celo
               nujno potrebno misliti. V ustavnem pravu so mnoga nesporna načela tudi nezapisana, pa
               vendar se jih je treba držati. No, in v izjavi za STA je predsednik države izpostavil
               svoje stališče, da kandidata za ustavne sodnike, predsednik republike po tovrstnih,
               tudi političnih usmeritvah, če niso javno znane, nima pravice spraševati. To je bila
               izjava predsednika države za STA. Krivic se s to izjavo ne strinja, pravi,da
               predsednik v tem primeru nima prav. Pravi, da bi tako mnenje lahko bilo predvsem kot
               refleks prevladujočega mnenja, tako v najširši kot tudi v strokovni in politični
               javnosti pri nas, da to nikogar ne briga in da se tega ne sme spraševati. Krivic
               pravi da državljanov res ne - on, kot pravi, tudi na popisu prebivalstva ne, kot vam
               je znano, je tudi sprožil presojo na ustavnem sodišču. Toda, pri kandidatih za
               izvolitev v organ, kjer je nazorska uravnoteženost bistvena za uspešno opravljanje
               ustavne vlogetega organa, to je pri ustavnem sodišču povsem drugače kot pri
               parlamentu ali vladi, pa je odgovor ravno nasproten. In tu bi v celoti podprl to
               misel - otresimo se že vendar enkrat nekakšne lažne sramežljivosti glede tega
               vprašanja in poglejmo vsi skupaj problemu v oči. Potem tudi predsedniku republike ne
               kandidati ne javnost ne bodo mogli zameriti, če bo kandidate povprašal tudi o tem.
               Ali imamo glede tega raje volitve "mačka v žaklju", ko pa do prve politično ali
               nazorsko obarvane razsodbe sploh nihče v državi ne ve, kako nazorsko usmerjeno
               ustavno sodišče imamo? Ali pa, da so v to skrivnost posvečeni le redki, drugi pa
               živijo v nezreli iluziji nekakšne strokovne nevtralnosti in so potem enkrat, seveda,
               razočarani.</p>
               <p>Čas je, da odrastemo tudi v tem pogledu in se začnemo obnašati kot zrela ali vsaj
               dozorevajoča demokracija. To so relevantna vprašanja, in menim, da je bilo v celoti
               spodobno in dostojno, da sem jih odprl v državnem zboru. Hvala lepa.</p>
            </sp>
            <sp xml:id="SDZ3-Redna-14-2002-03-26.sp63">

               <speaker>PREDSEDNIK BORUT PAHOR:</speaker>

               <p>Hvala lepa. Zdaj pa dajem besedo kolegu Baroviču.</p>
            </sp>
            <sp xml:id="SDZ3-Redna-14-2002-03-26.sp64">

               <speaker>BOGDAN BAROVIČ:</speaker>

               <p>Hvala. Vsak predmet, ki pride v obravnavo v ta državni zbor, je politizacija neke
               zadeve in je stvar politike. Tudi ta predlog o izvolitvi je politizacija in stvar
               politike in o njem se govori v parlamentu kot o vsaki drugi stvari, "parlare" -
               govoriti.</p>
               <p>In mislim, da je prav, kljub temu da je bilo eno usklajevanje opravljeno, da ima
               poslanec, v tem primeru gospod Podobnik, pravico povedati svoje, da imajo kolegi
               pravico replicirati in vsi kolegi govoriti; seveda je drugo vprašanje, kaj in kam
               zahajajo ti govori.</p>
               <p>In še, zakaj govorim o tem. Zato, ker - tu pa se ne morem strinjati z gospodom
               Kanglerjem - odgovorni za izvolitev sodnice bomo mi: mi, edini, ki jo bomo ali ne
               bomo izvolili.</p>
               <p>Predlagam, da se tega zavedamo in se s to odgovornostjo seveda tudi lotimo tajnih
               volitev. Hvala.</p>
            </sp>
            <sp xml:id="SDZ3-Redna-14-2002-03-26.sp65">

               <speaker>PREDSEDNIK BORUT PAHOR:</speaker>

               <p>Hvala lepa. Kolega dr. Bernik je želel besedo.</p>
            </sp>
            <sp xml:id="SDZ3-Redna-14-2002-03-26.sp66">

               <speaker>DR. JOŽEF BERNIK:</speaker>

               <p>Hvala lepa, gospod predsednik. Pozdravljam tudi gospoda Šifterja iz urada predsednika
               države. Popravite me, prosim, gospod predsednik, če slučajno nimam prav, ampak mislil
               sem, da takrat, ko govorimo o nekem kandidatu, je kandidat navzoč; danes ne vidimo
               kandidatke tukaj, čeprav bi bilo dobro, da bi bila.</p>
               <p>Ko poslušam to debato, se mi zdi, da nekateri govorijo kot angeli, češ nobena stvar
               se nas ne dotakne, vse mora biti čisto in tako naprej, ne smemo tega in onega reči.
               Ja, če bomo prišli do te stopnje tukaj, potem ne bomo nikdar o ničemer se domenili.
               Mislim, da je treba, da te stvari rečemo in si jih povemo. Namreč, ni treba vprašati
               nekoga, ali je kandidat te stranke ali one stranke. Po vedenju se človeka spozna. In
               to imamo pa pravico vprašati. Kajti, če ne vemo, kako se ta oseba danes ali se je
               obnašala v preteklosti, pa je bila članica ali član ene ali druge stranke, to ni
               važno, kako reagira na današnje probleme in kako bo ta oseba reševala, če pride nek
               problem na ustavno sodišče. Zato se mi zdi, da je tudi primerno reči to, da dobivamo
               od predsednika države kandidate vse skoraj v isti uniformi. Poglejte, če bi, recimo,
               prišel nekdo tukaj pred naš zbor z drugačno uniformo: prvič ne more priti, zato ker
               ga predsednik ne bi imenoval; drugič, bi pa cel ta državni zbor šel pokonci,
               verjetno. In enako se godi, recimo, pri veleposlanikih. Na tem odboru sem že celo
               leto ali nekaj podobnega; doslej še nisem videl nobenega, ki ne bi imel enakega
               ozadja in enake uniforme, pa nikogar še nisem doslej vprašal, ampak zdaj bom pa začel
               spraševati o tem. Mislim, da bodimo si odkriti: pozocija dobro ve, da nas lahko
               povozi, kadar hoče. Seveda, zaradi tega potem poskuša utišati razpravo. Ampak, to je
               vse, kar imamo danes, da lahko povemo to, kar mislimo.</p>
               <p>Kar se gospe kandidatke tiče, se mi zdi, da po vsem, kar jaz vem in literatura, ki jo
               je pisala, ni nič kaj posebnega, razen če je izpustila kakšne bolj občutljive stvari,
               ki jih je pisala tedaj, ko je bila pod starim režimom, tega ne vem in tudi ne bom
               suponiral, da je to naredila; vendar je ena kandidatka, ki je prišla od nekod, ki je
               ne poznam - jaz osebno, ker ne vem zadosti o njej, ne bom glasoval. Hvala.</p>
            </sp>
            <sp xml:id="SDZ3-Redna-14-2002-03-26.sp67">

               <speaker>PREDSEDNIK BORUT PAHOR:</speaker>

               <p>Hvala lepa. Na seji državnega zbora sodeluje gospod Marjan Šiftar. Je predstavnik
               urada predsednika republike, lahko poseže v razpravo, da pojasnila, ali odgovori na
               vprašanja, če tako želi in oceni. Kasneje ga bom vprašal, ali želi sodelovati v
               razpravi. Želite sodelovati? Prosim, imate besedo. Prosim.</p>
            </sp>
            <sp xml:id="SDZ3-Redna-14-2002-03-26.sp68">

               <speaker>MARJAN ŠIFTAR:</speaker>

               <p>Kar je v tej dosedanji razpravi povedanega, o čemer bi tudi sam želel, vendar seveda
               v drugačnem kontekstu reči kaj, vendar to v tem trenutnem kontekstu niti ni potrebno,
               niti primerno, niti ni moja dolžnost in bi me seveda upravičeno okarali, da govorim o
               stvareh v svojem imenu, da govorim kot človek, kot diplomiran pravnik.</p>
               <p>Govorim torej v vlogi, v kateri se tukajdanes med vami nahajam. Želim odgovoriti
               spoštovanemu gospodu poslancu, gospodu Jerovšku, na direktno meni oziroma ustanovi,
               ki jo predstavljam, zastavljeno vprašanje. In če dovolite, bi pa ob tem o treh
               stvareh vendar na kratko rad dal neka dodatna pojasnila oziroma eno od njih
               ponovil.</p>
            </sp>
            <sp xml:id="SDZ3-Redna-14-2002-03-26.sp69">

               <speaker>PREDSEDNIK BORUT PAHOR:</speaker>

               <p>Prosim, imate besedo. Imate besedo.</p>
            </sp>
            <sp xml:id="SDZ3-Redna-14-2002-03-26.sp70">

               <speaker>MARJAN ŠIFTAR:</speaker>

               <p>Prvič, nikakor ne mogla bi držati in ne drži izražena domneva - poudarjam domneva,
               tako sem namreč to razpravo razumel - da bi naj prof. dr. Krešo Puharič, bil zvabljen
               v past. To je bila izražena domneva, za katero ni bilo, kot je sicer običajno, ko
               govorimo o domnevah, rečenih nikakršnih argumentov, nikakršnih dokazov. Konec koncev
               tudi pri domnevah se to ne pričakuje. Ampak ne oziraje se na to, ta domneva nima
               nikakršne realne podlage.</p>
               <p>Kajti prof. dr. Kreša Puhariča so kot možnega kandidata za eno izmed dveh vsak čas
               izpraznjenih mest na ustavnem sodišču podprli med drugim: Zveza društev pravnikov
               Slovenije, katerega uradno pisno podporno pozitivno mnenje je podpisala doc.
               mariborske pravne fakultete dr. Verica Trstenjak. Drugič, izrecno je o kandidaturi
               oziroma že vloženi kandidaturi za prof. dr. Kreša Puhariča razpravljal najvišji organ
               ekonomske fakultete ljubljanske univerze, torej senat te fakultete, je sprejel
               pozitivno mnenje oziroma izrecno eskplicitno podporo, ki ste jo prav tako prejeli.</p>
               <p>Torej kandidatura prof. dr. Kreša Puhariča je bila od vsega začetka mišljena skrajno
               resno, bila oprta - kot - rečeno tudi na zelo, zelo kvalificirana, kompetentna,
               pozitivna mnenja.</p>
               <p>O domnevno spornih, kot drugo pojasnilo, spornih ravnanjih, bi prav tako lahko
               ponovil, kot že prej povedano. Govorimo spet o jeziku domnev. Lahko pa z vso potrebno
               avtoriteto ustanove, ki jo predstavljam, zagotovim, da o nikakršnih domnevno spornih
               ravnanjih ni predlagatelj, torej predsednik republike, vedel - poudarjam, o domnevno
               spornih ravnanjih, ki naj bi kakorkoli vplivale ali mogle vplivati na odločitev za
               predlog, ki je bil vam, državnemu zboru, predložen.</p>
               <p>Torej, lahko ugotovim v imenu ustanove, ki jo predstavljam, da ta domneva o domnevno
               spornih ravnanjih, ki naj bi predsedniku republike bila znana predhodno, žal tudi ne
               drži oziroma nima svoje realne podlage.</p>
               <p>Tretjič. Ker je v razpravi že bil ne enkrat omenjan predlagatelj, predsednik
               republike, gospod Milan Kučan, bi seveda v marsičem v zvezi z omenjenim predsednikom
               republike, bilo mogoče in potrebno povedati, vendar bi se omejil glede tega dela
               razprave samo na kratek povzetek in to prav tako, ker je bil že citiran tudi on
               oziroma njegova izjava, dana 21. marca STA-ju oziroma prenesena prek te agencije
               najširši javnosti, na tisti del, ki najneposredno zadeva v veliki meri današnjo
               razpravo. In če, gospod predsednik, gospe poslanke in gospodje poslanci dovolite, bi
               vam vzel minuto časa samo zato, da dobesedno povzamem iz 21. marca dane njegove
               izjave del, ki se mi zdi v tem kontekstu še kako pomemben.</p>
               <p>Vprašanje novinarjev oziroma predstavnikov STA je med drugim bilo: "Gospod
               predsednik, že brez tega pisanja v Mladini kandidatu prof. Puhariču kaže relativno
               slabo, glede na to, da stranke desnega voliščnega prostora opozarjajo na politično
               uravnoteženje stanje v sodišču. Koalicijska Ljudska stranka je danes na primer
               napovedala, da gospoda Puhariča ne bo podprla,ker naj bi pri svojem predlogu ne
               upoštevali tega opozorila po politični uravnoteženosti ustavnega sodišča." Predsednik
               republike je na to direktno zastavljeno vprašanje odgovoril takole, citiram:
               "Kriterij, ki ga pozna zakon, to ni. Razumljivo je, da priljudeh, ki so javno
               eksponirani in v tem svojem javnem delovanju kažejo politično in nazorsko pripadnost,
               to upoštevamo. Pri ljudeh, ki pri svojem nastopanju tega ne kažejo, seveda nimam
               nobene moralne, niti formalne pravice ali možnosti, da jih sprašujempo njihovi
               politični opredelitvi. To sem povedal tudi gospodom poslancem, ko so me potem
               spraševali. Mislim, da je pri obeh teh kandidatih, gotovo pa pri sodnici vrhovnega
               sodišča, gospe Kramberger Krisperjevi, nemogoče govoriti o tem, da bi bila politično
               angažirana na eno ali pa na drugo plat. Če seveda poslanci mislijo, da je treba to
               tudi formalno postaviti med kriterije, imajo vso možnost spremeniti in ustrezno
               formulirati to določbo zakona." Konec citata. In če smem dodati, ker je bilo tudi v
               današnji razpravi govor o primerjavah, o tem, kako je to področje urejeno: v drugih
               državah, naj samo spomnim, da je v eni od držav, s katero se zelo pogosto in tudi
               upravičeno primerjamo in tudi določene rešitve povzemamo oziroma smo jih in jih še
               vedno, to vprašanje kar dobro urejeno: kako, po kakšnem postopku in po kakšnih
               kriterijih se oblikuje sestav ustavnega sodišča in kdo vse so predlagatelji, tudi
               neposredni oblikovalci sestave ustavnega sodišča. Konkretno, da ne ostane neznanka, v
               zraku obstoječa; v mislih imam ureditev v Zvezni Republiki Nemčiji.</p>
               <p>In končno, gospe poslanke in gospodje poslanci, zaključil bi z ugotovitvijo, da ne
               oziraje se na tehtnost, nesporno tehtnost razprave, ki opozarja na številna
               vprašanja, ki nedvomno razprava o njih ne bo danes zaključena, bi bilo nespametno,
               nesmiselno in iluzorno razmišljati v to smer, pa vendar naj ugotovim, da v vsej
               dosedanji razpravi, kot je tudi spoštovani gospod poslanec, gospod Bernik, med drugim
               ugotavljal, čeprav posredno, vendar pa ugotavljal, da zoper predlagano konkretno
               kandidatko, o kateri vi danes odločate oziroma boste odločali, ni bilo v vsej
               dosedanji razpravi, kot tudi ne na seji pristojnega delovnega telesa državnega zbora
               izrečenih nobenih oziroma nikakršnih konkretnih pomislekov ne o njeni strokovnosti,
               pa tudi ne o drugih razsežnostih ocenjevanja nje kot strokovnjakinje oziroma nje kot
               osebnosti. Hvala lepa.</p>
            </sp>
            <sp xml:id="SDZ3-Redna-14-2002-03-26.sp71">

               <speaker>PREDSEDNIK BORUT PAHOR:</speaker>

               <p>Hvala lepa. To je bil torej predstavnik urada predsednika republike. Razpravo vodimo
               naprej. Kolega Jerovšek želi besedo.</p>
            </sp>
            <sp xml:id="SDZ3-Redna-14-2002-03-26.sp72">

               <speaker>JOŽEF JEROVŠEK:</speaker>

               <p>Hvala lepa. Zahvaljujem se gospodu Šiftarju, predstavniku predsednika države, da se
               je odzval v tej pomembni, nesporno tehtni, kot je rekel, razpravi, kjer smo odprli
               številna relevantna vprašanja. Sam obžalujem, da je na tej strani popolna apatičnost,
               predvsem gospod Školča, v tej izredno pomembni debati, ki pomembno opredeljuje pravno
               državo v Sloveniji v prihodnje.</p>
               <p>Vendar dovolite mi, gospod Šiftar, da ponudim nekoliko več argumentov za mojo tezo,
               ki sem jo zelo plaho načel, da je morda bil gospod Puharič zvabljen v past. Vendar s
               tem ne branim gospoda Puhariča, tudi njegove izjave izpred petnajstih let se mi zdijo
               na nek način sporne. Vendar tisti, ki so o tem imeli vednost, bi ga morali na to tudi
               pravočasno opozoriti.Namreč, malo prej mi je kolega Anderlič povedal, da on gospoda
               Puhariča pri predsedniku države ni podprl. To pomeni, da v primeru gospoda Puhariča
               ni obstajal tisti kriterij, ki ga gospod predsednik pogosto omenja, kriterij
               izvoljivosti, možne izvoljivosti; ker, kolikor vem, tudi naša poslanska skupina ni
               nikogar podprla. Se pravi, gospod Puharič na podlagi izjav poslanskih skupin ni imel
               možnosti za izvolitev in je bil kljub temu predlagan. Mislim, da so ob tej vednosti
               nekateri drugi kandidati imeli boljšo možnost izvoljivosti. In kaj to pomeni? To so
               izredno pomembna vprašanja.</p>
               <p>In nadaljevanje. Namreč, sedaj, po vašem nastopu in po tej vednosti, ki mi je bila v
               vmesnem času dana, se mi zdi, da morda bolje razumem izjavo gospoda Puhariča in na
               kaj cilja. Namreč pravi: "Prav zato menim, da je umik kandidature moja častna
               dolžnost, ker ne želim vašim političnim nasprotnikom dati priložnosti, da uživajo v
               parlamentarnem rušenju predsednikovega kandidata." Po tej vednosti, da Liberalna
               demokracija ni podprlagospoda Puhariča, menim, da je tu mišljena kot politični
               nasprotnik poslanska skupina Liberalne demokracije oziroma ta stranka, kajti znano je
               izredno rivalstvo med predsednikom Drnovškom in predsednikom države, gospodom
               Kučanom. Kajti gospod Drnovšek je izjavil, da predsednik Kučan vedno dela iz ozadja,
               netransparentno. <stage>/Nemir v dvorani./</stage></p>
            </sp>
            <sp xml:id="SDZ3-Redna-14-2002-03-26.sp73">

               <speaker>PREDSEDNIK BORUT PAHOR:</speaker>

               <p>Prosim za mir v dvorani!</p>
            </sp>
            <sp xml:id="SDZ3-Redna-14-2002-03-26.sp74">

               <speaker>JOŽEF JEROVŠEK:</speaker>

               <p>Namreč, če upoštevamo vse te izjave, ki so bile v zadnjem času vržene v politični
               prostor, potem lahko...</p>
            </sp>
            <sp xml:id="SDZ3-Redna-14-2002-03-26.sp75">

               <speaker>PREDSEDNIK BORUT PAHOR:</speaker>

               <p>Dovolite, da vas prekinem.</p>
            </sp>
            <sp xml:id="SDZ3-Redna-14-2002-03-26.sp76">

               <speaker>JOŽEF JEROVŠEK:</speaker>

               <p>... vidimo širšo dimenzijo ozadja vseh teh aferaških dogajanj, na podlagi katerih pa
               seveda dolgoročno slabimo pravno državo v Sloveniji.</p>
            </sp>
            <sp xml:id="SDZ3-Redna-14-2002-03-26.sp77">

               <speaker>PREDSEDNIK BORUT PAHOR:</speaker>

               <p>Kolega Jerovšek, prosim, da se držite predmeta razprave.</p>
            </sp>
            <sp xml:id="SDZ3-Redna-14-2002-03-26.sp78">

               <speaker>JOŽEF JEROVŠEK:</speaker>

               <p>Ja, odgovarjam na...</p>
            </sp>
            <sp xml:id="SDZ3-Redna-14-2002-03-26.sp79">

               <speaker>PREDSEDNIK BORUT PAHOR:</speaker>

               <p>Mislim, da ste šli prek obsega te razprave. Vse ostale pa prosim za mir v dvorani, in
               vam zdaj ne bom štel tega časa v vaš nastop. Prosim za mir v dvorani. Pred tem vam ne
               bom dal besede za nadaljevanje, dokler ne bo popolne tišine v dvorani.</p>
            </sp>
            <sp xml:id="SDZ3-Redna-14-2002-03-26.sp80">

               <speaker>JOŽEF JEROVŠEK:</speaker>

               <p>Gospod predsednik...</p>
            </sp>
            <sp xml:id="SDZ3-Redna-14-2002-03-26.sp81">

               <speaker>PREDSEDNIK BORUT PAHOR:</speaker>

               <p>Nimate še besede. Prosim za popolno tišino v dvorani, sicer nastane šum, to moti
               govornika in tiste, ki sledijo diskusiji. Prosim.</p>
            </sp>
            <sp xml:id="SDZ3-Redna-14-2002-03-26.sp82">

               <speaker>JOŽEF JEROVŠEK:</speaker>

               <p>Gospod predsednik, hvala lepa. Ampak dovolite, da izrazim začudenje, da ste v moji,
               po mojem mnenju, nujni potrebni reakciji na ta izredno, kot je že rekel gospod
               Šiftar, nesporno tehtna in relevantna vprašanja, da ste me skušali zaustaviti.
               Namreč, jaz se odzivam samo in skušam povezovati politične izjave v tem prostoru v
               kontekstu teh kandidatur, ki so bile v zadnjem času. Ta izjava gospoda Drnovška o
               tem, da gospod Kučan dela predvsem iz ozadja, je zelo sveža in jo povezujem z
               današnjimi zadevami. Oprostite, mislim, da je to dovoljeno poslancu v državnem zboru.
               Želim biti zelo transparenten in zelo jasen. Tudi druge pozivam, da se v tej tehtni
               debati odzovejo. Namreč, svoje pomisleke sem, že prej omenil, da je dogajanje v
               zadnjem tednu je diskreditiralo ustavno sodišče, v kakšnikoli sestavi bo v
               prihodnosti delovalo. Vendar s tem ne branim gospoda Puhariča, kajti premalo vem o
               tej njegovi dejavnosti. Lahko sem samo prebral, da je bil odličen gospodarski
               pravnik. Diskreditirano je bilo ustavno sodišče. To se ne bi smelo zgoditi, sem
               prepričan, da se ne bi smelo zgoditi in da so imeli nekateri v tej državi interes, da
               se je to zgodilo. Hvala lepa.</p>
            </sp>
            <sp xml:id="SDZ3-Redna-14-2002-03-26.sp83">

               <speaker>PREDSEDNIK BORUT PAHOR:</speaker>

               <p>Poglejte, sedaj bom dal besedo dvema, ki sta se prijavila za repliko, kolega Džuban
               najprej imate besedo. Za vami kolega Partljič.</p>
            </sp>
            <sp xml:id="SDZ3-Redna-14-2002-03-26.sp84">

               <speaker>GEZA DŽUBAN:</speaker>

               <p>Hvala lepa, gospod predsednik.</p>
            </sp>
            <sp xml:id="SDZ3-Redna-14-2002-03-26.sp85">

               <speaker>PREDSEDNIK BORUT PAHOR:</speaker>

               <p>Prosim za mir v dvorani!</p>
            </sp>
            <sp xml:id="SDZ3-Redna-14-2002-03-26.sp86">

               <speaker>GEZA DŽUBAN:</speaker>

               <p>Ob vsem tem bi lahko samo človek rekel: narobe svet. Ta izraz uporabljam sicer od
               takrat, ko je to gospod Podobnik rekel pri razpisu referenduma za ustanovitev novih
               občin. Takrat sem se z njim strinjal. Danes pa imamo spet narobe svet. Ne vem, če je
               rezultat tega to, kar je kolega Školč omenjal,da gospod Krivic trenutno producira
               veliko količine elektrike in da je to energijo očitno plasiral v ta parlament, da se
               dogaja ta narobe svet. Skoraj dve uri razpravljamo o kandidatki, ki je edina na
               dnevnem redu, in brez da bi v enem stavku kakršnokoli pomanjkljivost za kandidaturo
               lahko očitali, govorimo kar naprej o nekih možnih konstruktnih, napakah, politizaciji
               ustavnega sodišča, že skoraj eno uro o kolegu oziroma kandidatu Puhariču, ki sploh ni
               predmet razprave in predloga predsednika države. In kandidatka, verjetno nas kje
               posluša, bo iz tega parlamenta, če bo imenovana, šla na ustavno sodišče in nesla s
               seboj obremenitev od tukaj, da tukaj vmes narobe svet. Na Kviazu menda, niste
               uporabili pri obravnavi niti ene minute. In niste mogli ničesar očitati. Danes pa si
               jo malone podajamo, kako in čigava je, komu bi lahko pripadala, da bi ji našli eno
               napako, zaradi katere bi, ne vem kaj, počeli z njo. Kako bi lahko človek uporabljal -
               ne vem, da bi skurili nekje. In se naprej odvija neka zgodba nekih konstruktov,
               sumničenj, ko vsi poudarjajo, da nima nobene napake. Dve uri. Na Kviazu niti ene
               minute. Dajmo, preskočimo ta narobe svet in glasujmo. Hvala.</p>
            </sp>
            <sp xml:id="SDZ3-Redna-14-2002-03-26.sp87">

               <speaker>PREDSEDNIK BORUT PAHOR:</speaker>

               <p>Kolega Partljič, imate besedo.</p>
            </sp>
            <sp xml:id="SDZ3-Redna-14-2002-03-26.sp88">

               <speaker>ANTON (TONE) PARTLJIČ:</speaker>

               <p>Večino tega, kar bi pravzaprav hotel reči, je pravkar povedal moj prijatelj oziroma
               poslanski kolega in prijatelj Geza Džuban. Gospodu Jerovšku bi pa napol šaljivo in bo
               verjel, da dobronamerno, ker tako na nek način gojim prijateljska, ne samo štajerska
               čustva do poslanskega kolega. Bi rekel, da velikokrat poslušam, spoštovani gospod
               Jerovšek, vaše kombinacije iz tega, kar je vrženo v politični prostor, potem pa vi iz
               tega delate, ne bi mogel reči, da ravno literarne stvaritve, ampak temu se reče, da
               "konfabulirate". Vi zagotovo "konfabulirate". In ker sem bil učitelj, vem, da
               "konfabulirajo" - zgolj otroci na nižji stopnji ali pa je to patološki pojav, s
               katerim se ukvarjajo tudi psihiatri. In vam povem, da to vaše "konfabuliranje" - ne
               da bi hotel biti žaljiv, sodi točno v to sfero. Saj ga tudi nihče zelo zares ne
               jemlje, vsi se malo smehljamo. Zlasti ste pa mojster za "konfabuliranje" za Liberalno
               demokracijo.</p>
            </sp>
            <sp xml:id="SDZ3-Redna-14-2002-03-26.sp89">

               <speaker>PREDSEDNIK BORUT PAHOR:</speaker>

               <p>Prosim za neko strpno diskusijo, da se vsakdo odreče tistim stališčem ki bi lahko
               vzbujala pri drugih občutek, da gre za žalitev. Dal bom besedo najprej kolegu
               Kelemini, ki je prav tako prosil za repliko, in potem kolegu Jerovšku.</p>
            </sp>
            <sp xml:id="SDZ3-Redna-14-2002-03-26.sp90">

               <speaker>BRANKO KELEMINA:</speaker>

               <p>Hvala lepa za besedo. Spoštovani predsednik! Spoštovani vsi skupaj! Gospodu Džubanu,
               pa še tudi mogoče gospodu Šiftarju repliciram. V glavnem, to kar vi pravite, gospod
               Džuban, o narobe svetu - jaz pravim pa obratno: da smo do sedaj na tem področju imeli
               narobe svet, da pa smo pa začeli nekako drugače razpravljati v nekem drugem duhu,
               nekem drugem smislu in to je tisti pravi svet v katerem je treba razpravljati. To je
               parlamentarna razprava in mislim, da ni bilo danes še popolnoma nič narobe
               povedanega. To je moje mišljenje, tako da mislim, da smo zdaj v pravem svetu in ne v
               narobe svetu.</p>
               <p>Gospodu Šiftarju, predstavniku gospoda predsednika, pa bi tako samo pokomentiral.
               Popolnoma razumljivo je, da on kot predstavnik tiste hiše ne more drugače govoriti in
               drugače povedati, kot je povedal. To je dejstvo. Ampak mi, poslanci, pa še marsikdo v
               javnosti, bi prav gotovo bili zelo naivni, vsaj tako si mislim, če bi verjeli, da bi
               gospod predsednik države javno govoril tako, kot misli, ali pa tako, kot globoko v
               sebi čuti. Pa ne samo on. Tudi vsi ostali politiki, ko dajejo javne izjave, to je
               dejstvo, da dejansko mislijo v sebi bistveno drugače, kot govorijo. Hočejo pač biti
               všečni javnosti, neki okolici, dejansko pa mogoče v sebi čutijo popolnoma drugače.
               Tako, sem trdno prepričan, da to, kar gospod Jerovšek govori, moj kolega poslanski,
               ni tako hudo kot gospod Partljič govori. Trdno sem prepričan, mogoče še so stvari
               veliko bolj zapletene. Namreč, dejstvo je, da se v tej državi, prav gotovo pa posebno
               na tako visokem političnem nivoju, kot je tudi zdaj imenovanje oziroma izvolitev
               ustavnih sodnikov in tako naprej popolnoma nič ne zgodi po naključju. Lepo vas
               prosim, kje živimo! Vse je projektirano, vse je vodeno, zakulisno, spletkarsko,
               paradržavno, če hočete, in še marsikaj drugega, se dogaja; ampak mi pač to
               sprejemamo, ker nimamo velikokrat tudi pogleda v ozadje.</p>
               <p>Tako vas lepo prosim, razprava je pravilna, tudi gospod Podobnik je pravilno
               zastavil danes. O teh stvareh bi se mogli pogovoriti, narediti tudi ključ za naprej,
               kako te stvari, mogoče res zakulisno, tako kot se zakulisno vse v tej državi dogaja,
               dogovoriti za ključ, kako bomo ta vprašaja rešili. Ni treba tu prati tega perila pred
               javnostjo, ampak se resnično dogovoriti za ključ in bi potem brez problemov tudi
               ustavne sodnike potrjevali, pa še marsikatero drugo funkcijo v tej državi, ne pa s
               takimi problemi, kakor jih imamo danes. Hvala lepa.</p>
            </sp>
            <sp xml:id="SDZ3-Redna-14-2002-03-26.sp91">

               <speaker>PREDSEDNIK BORUT PAHOR:</speaker>

               <p>Hvala lepa. Kolega Jerovšek.</p>
            </sp>
            <sp xml:id="SDZ3-Redna-14-2002-03-26.sp92">

               <speaker>JOŽEF JEROVŠEK:</speaker>

               <p>Hvala lepa. Gospodu Partljiču moram replicirati, ko je uporabil, mislim, da
               slovenistično ali pa, ne vem, strokovno besedo, "konfabulirati". Pomeni verjetno, da
               delam fabule, zgodbe. Sem najprej mislil, da se boji, da bi še kateri poslanec začel
               pisati članke po časopisih, mislim, humoreske in tako naprej. Verjetno se na ta način
               da nekaj dodatno zaslužiti, vendar jaz smisla nimam za to, vendar sem v nadaljnjem
               izvajanju spoznal, da ne gre za to, da se ne boji tovrstne konkurence, ampak da je
               šlo za neskrupulozen napad name in za žalitev.</p>
               <p>Skušal je deskridirati mojo diskusijo danes, ko menim, da nisem nikogar žalil.
               Vendar sem se dotaknil nekaterih, kot je omenil gospod Šiftar, tehtnih zadev,
               relevantnih vprašanj, kot je omenil gospod Podobnik. In če je to nekaj slabega v tem
               parlamentu, potem ponavljam za predsednikom nemškega parlamenta, gospodom Thiesejem:
               "Kdor meni, da je polemika v parlamentu nekaj slabega, ta zgolj hlini demokracijo."
               Mislim, da gre za hlinjenje demokracije. In mislim, da se mi očita, da je slabo, če
               preberem nekoliko več gradiv in pa tudi reakcij in mnenj kot nekateri drugi kolegi.
               Tudi sam bi rajši včasih bral Sportskenovosti, namesto nekaterih gradiv, ker tudi rad
               berem časopise, vendar v tej zadevi sem se pač danes v nekatere relevantne zadeve
               poglobil in prišel do relevantnih vprašanj, za katere mislim, da sem jih legitimno
               postavil.</p>
               <p>In gospod predsednik, prosim, da ne dovolite takšnih neskrupuloznih napadov in
               žalitev. Hvala lepa.</p>
            </sp>
            <sp xml:id="SDZ3-Redna-14-2002-03-26.sp93">

               <speaker>PREDSEDNIK BORUT PAHOR:</speaker>

               <p>Preden dam besedo kolegu Partljiču, naj rečem, da razprava poteka o predlogu
               predsednika Republike Slovenije za izvolitev dveh sodnikov ustavnega sodišča, predlog
               za enega je bil umaknjen. Sam sem se že pred začetkom te točke odločil, da bom
               razpravo, če se bo morebiti nanašala tudi na drugega, dopustil, saj bi se lahko
               poslanci sklicevali, da je bilo to na dnevnem redu. Zato je ta diskusija torej povsem
               v skladu s poslovnikom in v skladu s pravili. Mislim pa, da niso v skladu s pravili
               preseganja obsega te točke dnevnega reda in vsa druga vprašanja, ki so povsem izven.
               Tako tudi zdaj kolega Partljiča prosim, da se drži teh pravil. Prosim.</p>
            </sp>
            <sp xml:id="SDZ3-Redna-14-2002-03-26.sp94">

               <speaker>ANTON (TONE) PARTLJIČ:</speaker>

               <p>Odgovoril bom kolegu Jerovšku, na nek način pojasnil svojo diskusijo.</p>
               <p>Absolutno nisem imel nobenega namena videti v nastopu kolega Jerovška literarnega
               konkurenta, prav tako niti v sanjah nisem želel degradirati njegove razprave in
               mislim, da ima v principu prav, ko pravi, da je dobro, da se o tem pogovarjamo.</p>
               <p>Naj torej pojasnim, kaj sem mislil. Zdelo se mi je namreč ustrezno, gospod
               predsednik, in sem pričakoval, da boste reagirali že prej, da je bilo treba v tisti
               diskusiji, kaj je rekel predsednik Drnovšek, kdo deluje iz ozadja - in to je res
               pisalo v časopisih, je bilo rečeno, ne pa v tej zvezi - in zdelo se mi je prav, da
               ste posegli in rekli, da se kolega oddaljuje od dnevnega reda. To se danes ni zgodilo
               prvič, to menda vedo vsi kolegi, da so pravzaprav težave predsedujočih, ki vodijo
               seje, z gospodom Jerovškom pogoste, v tem, kako si kdo predstavlja, kaj je predmet
               diskusije, in kako si tisti, ki tam vodi sejo, predstavlja, da pa to ni več predmet.
               Tu sem hotel poseči s tem, da konfabuliranje pa pomeni, da so neke točke v zgodbi
               točne, torej to je fabula. Ko pa človeku vmes zmanjka, pa poljudno sklepa stvari, ki
               so izrazito subjektivne - to je konfabuliranje. In hotel sem reči, da na nekaterih
               točnih podatkih, Jože dragi, ti pač spleteš še neke povezave, kar je legitimno, ni pa
               nujno, da moramo mi vsi to poslušati, in se mi zdi prav, da včasih kak delovni
               predsednik v to poseže.</p>
               <p>Samo to je bil moj namen. Rekel sem, da sem se nate obrnil prijateljsko, verjemi, da
               nisem hotel degradirati tvoje diskusije, ampak to tvojo blazno sposobnost, kako
               kombiniraš, kaj je med nami v LDS-u, sem prepričan, da ima tu tri ovaduhe, ker sam
               pol teh stvari nikoli ne poznam, ali pa si naš tako globoki simpatizer, da si tako
               poznavalski.</p>
               <p>Samo to je bila moja diskusija, da razumem vas, gospod predsednik, da opozorite, da
               se morda oddaljuje od stvari, in se v zvezi s tem ne bom več oglašal. Se tudi
               opravičujem, če ste bili prizadeti; mislil sem točno to, da si pač pravljičar na
               zadevi nekaterih faktov, zlasti kar zadeva LDS.</p>
            </sp>
            <sp xml:id="SDZ3-Redna-14-2002-03-26.sp95">

               <speaker>PREDSEDNIK BORUT PAHOR:</speaker>

               <p>Dobro. Predlagam, da se ta polemika prekine in da se vrnemo izključno in strogo k
               predlogu predsednika.</p>
               <p>Ali želi v zvezi s to točko še kdo besedo? Predstavnik urada? <stage>(Nihče.)</stage> Torej
               zaključujem razpravo.</p>
               <p>Prehajamo na glasovanje. Proceduralno? Prosim.</p>
            </sp>
            <sp xml:id="SDZ3-Redna-14-2002-03-26.sp96">

               <speaker>MAG. ANDREJ VIZJAK:</speaker>

               <p>Zaradi te dokaj burne razprave in seveda tehtne razprave predlagam oziroma zahtevam v
               skladu s poslovnikom pol ure odmora za posvet v poslanski skupini SDS.</p>
            </sp>
            <sp xml:id="SDZ3-Redna-14-2002-03-26.sp97">

               <speaker>PREDSEDNIK BORUT PAHOR:</speaker>

               <p>Pol ure?</p>
            </sp>
            <sp xml:id="SDZ3-Redna-14-2002-03-26.sp98">

               <speaker>MAG. ANDREJ VIZJAK:</speaker>

               <p>Pol ure, ja.</p>
            </sp>
            <sp xml:id="SDZ3-Redna-14-2002-03-26.sp99">

               <speaker>PREDSEDNIK BORUT PAHOR:</speaker>

               <p>Sejo bomo nadaljevali ob 16.40 uri. Odrejam polurni odmor na zahtevo poslanske
               skupine Socialdemokratske stranke. Potem bomo prešli na glasovanje.</p>
               <stage type="time">(Seja je bila prekinjena ob 16.10 uri in se je nadaljevala ob 16.41 uri.)</stage>
            </sp>
            <sp xml:id="SDZ3-Redna-14-2002-03-26.sp100">

               <speaker>PREDSEDNIK BORUT PAHOR:</speaker>

               <p>Ob 16.40 uri se bo iztekel odmor, ki smo ga dali na zahtevo poslanske skupine
               Socialdemokratske stranke. Predstavnika bom vprašal, ali želi besedo. Potem pa bomo
               po ugotavljanju navzočnosti prešli na glasovanje. 16.41. Čas za odmor, ki smo ga
               odredili na zahtevo poslanske skupine Socialdemokratske stranke, se je iztekel. Vabim
               vse poslanke in poslance, da se vrnejo v veliko razpravno dvorano. Ugotavljal bom
               navzočnost v dvorani. Vidim, da dveh poslanskih skupin še ni, zato prosim sekretarje
               obeh poslanskih skupin, da spomnijo poslanke in poslance, da je čas za odmor potekel.
               Ugotavljamo navzočnost v dvorani! Kolegice in kolegi, prosim, da zasedete svoja
               mesta. Ugotavljal bom navzočnost v dvorani! Prosim, da pritisnete tipko kvorum. Smo
               sredi ugotavljanja navzočnosti v dvorani. Navzočih je 48 kolegov in kolegic. Državni
               zbor Republike Slovenije je sklepčen in lahko odloča.</p>
               <p>Pred glasovanjem bom vprašal predstavnika, vodjo poslanske skupine Socialdemokratske
               stranke, ali želi zbor obvestiti o zaključkih posveta? <stage>(Ne želijo.)</stage> Zato lahko
               preidemo na obvestilo, povezano z glasovanjem.</p>
               <p>V skladu s 87. členom Poslovnika državnega zbora in 14. členom zakona o ustavnem
               sodišču zbor o izvolitvi kandidatke za sodnico Ustavnega sodišča Republike Slovenije
               glasuje tajno.</p>
               <p>V skladu s 97. členom poslovnika vodi tajno glasovanje predsedujoči s pomočjo
               generalne sekretarke državnega zbora in štirih poslancev, ki jih bomo izvolili na
               predlog predsedujočega. To so kolega Moge, Kelemina, Juri in Levič. Predlog, da bi ti
               štirje kolegi skupaj z mano vodili tajno glasovanje, dajem v razpravo in v odločanje.
               Ali lahko glasujemo? <stage>(Da.)</stage> Glasujemo o predlogu za člane komisije, ki vodijo tajno
               glasovanje. Prosim, da se opredelite. 61 navzočih. 55 za, 2 proti.</p>
               <p><stage>(Za je glasovalo 55.)</stage> <stage>(Proti 2.)</stage></p>
               <p>Ugotavljam, da je komisija v predlagani sestavi izvoljena.</p>
               <p>V skladu z drugim odstavkom 97. člena poslovnika, bo poslancu vročena glasovnica
               tako, da pride vsak poslanec k mizi predsedujočega in pove svoje ime in priimek.
               Poslanec, ki bo pomagal pri izvedbi glasovanja, izroči vsakemu glasovnico, generalna
               sekretarka pa označi pri imenu in priimku poslanca v seznamu, da mu je bila
               glasovnica vročena. Glasuje se tako, da se na glasovnici obkroži beseda "za" ali
               "proti". V skladu z drugim odstavkom 98. člena poslovnika, je neizpolnjena glasovnica
               ali glasovnica, ki ni izpolnjena v skladu s prej omenjenim navodilom, neveljavna. V
               skladu s 14. členu zakona o ustavnem sodišču bo kandidatka izvoljena na mestoustavne
               sodnice, če bo za glasovala večina vseh poslancev, to je 46, ali več. Glasovali bomo
               v dvorani. Poslanke in poslanci bodo izpolnjeno glasovnico oddali v glasovalno
               skrinjico, ki je v dvorani na mizi ob kabinah za glasovanje.</p>
               <p>Gospe in gospodje, poslanke in poslanci, prehajamo na izvedbo tajnega glasovanja.
               Prosim poslance, ki mi bodo pomagali pri glasovanju, da se takoj zglasijo v sobi 217,
               kjer bomo prevzeli volilni material. Z glasovanjem bomo začeli natanko ob 17. uri.
               Prosim za pozornost. Glasovanje bo trajalo do 17. ure in 15 minut.</p>
               <p>Sejo pa bomo nadaljevali ob 17. uri in 30 minut. Do takrat sejo prekinjam.</p>
               <stage type="time">(Seja je bila prekinjena ob 16.46 uri in se je nadaljevala ob 17.30 uri.)</stage>
            </sp>
            <sp xml:id="SDZ3-Redna-14-2002-03-26.sp101">

               <speaker>PREDSEDNIK BORUT PAHOR:</speaker>

               <p>Prosim, da pridete v dvorano. Rad bi vas seznanil z izidom glasovanja o izvolitvi
               sodnice ustavnega sodišča. Najprej bomo ugotavljali navzočnost, zato je vaša udeležba
               v dvorani neizogibna. Prosim, da zasedete svoja mesta. Ugotavljal bom navzočnost v
               dvorani, takoj ko bo ura pokazala 17.31.</p>
               <p>Ugotavljam navzočnost v dvorani. Prosim, da pritisnete tipko "kvorum". Navzočih je
               67 kolegov in kolegic; državni zbor je sklepčen in lahko odloča.</p>
               <p>Dovolite mi, da vas seznanim z zapisnikom o ugotovitvi glasovanja o izvolitvi
               sodnice ustavnega sodišča. Prosim za mir v dvorani.</p>
               <p>Glasovanje je bilo 26. marca 2002 v prostorih državnega zbora Republike Slovenije.</p>
               <p>Razdeljenih je bilo 76 glasovnic, oddanih je bilo 76 glasovnic, neveljavni sta bili
               2 glasovnici, veljavnih pa 74. "Za" je glasovalo 57 poslancev, proti za 17
               poslancev.</p>
               <p>Na podlagi tega izida je bila za sodnico ustavnega sodišča Republike Slovenije
               izvoljena gospa mag. Marija Krisper Kramberger. <stage>/Aplavz./</stage></p>
               <p>Prosim gospo sodnico, da zapriseže.</p>
            </sp>
            <sp xml:id="SDZ3-Redna-14-2002-03-26.sp102">

               <speaker>MAG. MARIJA KRISPER KRAMBERGER:</speaker>

               <p>Prisegam, da bom sodila v skladu z ustavo in zakonom in s svojo vestjo in si
               prizadevala z vsemi močmi za ustavnost in zakonitost ter za varovanje človekovih
               pravic in temeljnih svoboščin.</p>
               <p>Morda še besedo. Hvala vsem tistim, ki ste glasovali zame, in hvala tudi za vse
               pomisleke, ki sem jih slišala; jih bom upoštevala.</p>
               <p>Želim vam še nadalje uspešno delo. Hvala še enkrat. <stage>/Aplavz./</stage></p>
            </sp>
            <sp xml:id="SDZ3-Redna-14-2002-03-26.sp103">

               <speaker>PREDSEDNIK BORUT PAHOR:</speaker>

               <p>Čestitamo torej novoizvoljeni sodnici in ji želimo vse dobro pri opravljanju pomembne
               funkcije. Ustavna sodnica začne z uresničevanjem funkcije 25. maja 2002.</p>
               <p>S tem zaključujem to točko dnevnega reda.</p>
               <p>Prehajamo na <title>2. TOČKO DNEVNEGA REDA</title> <stage>(prosim vas, da pripravite gradiva
               zanjo)</stage>, to je na <title>OBRAVNAVO REDNEGA POROČILA EVROPSKE KOMISIJE O NAPREDKU REPUBLIKE SLOVENIJE PRI
               VKLJUČEVANJU V EVROPSKO UNIJO V LETU 2001.</title>
               </p>
               <p>Poročilo je obravnavala komisija za evropske zadeve, ki je pristojno delovno telo, in
               prosim predsednika, kolega Peterleta, da poda uvod k tej točki. Pozdravljam tudi
               številno vladno delegacijo in se ji zahvaljujem za resnost pri obdelavi te točke.
               Prosim seveda za mir v dvorani! Kolega Peterle, vas prosim, da počakate za sekundo,
               da se dvorana umiri. Prosim, če vlada zasede svoja mesta. Hvala lepa. Zdaj pa prosim
               predsednika komisije državnega zbora za evropskezadeve, kolega Lojzeta Peterleta, da
               nas uvede v poročilo, ki ga je njegova komisija tudi obravnavala. Prosim.</p>
            </sp>
            <sp xml:id="SDZ3-Redna-14-2002-03-26.sp104">

               <speaker>ALOJZ PETERLE:</speaker>

               <p>Hvala lepa, gospod predsednik, za besedo. Vesel sem, da se je vzpostavilo tako močno
               vladno ozadje tukaj, ki nam bo v gotovo pomoč pri današnjem razpravljanju in
               odločanju. Prepričan sem, spoštovane kolegice in kolegi, da se bližamo zaključku
               našega evropskega finala, v katerem nas nedvomno čakajo še zahtevne naloge, zahtevni
               izpiti, pri katerih bo beseda "implementacija" gotovo osrednji pojem. Jaz sem vesel,
               ne edini, da je evropska tema del političnega soglasja, rekel bi temeljnega
               političnega soglasja glede naših ključnih političnih ciljev v Sloveniji in da kljub
               temu, da je prišlo do spremembe v politični strukturi, mislim tukaj tudi na nove
               stranke, ki niso bile sopodpisnice nekoč podpisanega dokumenta o sodelovanju večine
               parlamentarnih strank v zvezi z našim vključevanjem v Evropsko zvezo, kljub temu to
               temeljno soglasje ostaja.</p>
               <p>Preden bi prešel na konkretnejšo obravnavo poročila, pri katerem seveda ne bom
               zahajal v podrobnosti, ob predpostavki, da ste ga vsi pozorno prebrali, pa tudi to,
               kar so k temu rekla naša delovna telesa, bi rad povedal nekaj besed o situaciji, v
               kateri se po mojem mnenju ta čas Slovenija nahaja. Gre za stanje, ki je močno
               drugačno od stanja v času razpravljanja o predzadnjem poročilu o napredku, ki ga je
               pripravila Evropska komisija. Bistvena novost je, da se po eni strani še pogajamo z
               našimi partnerji v Evropski zvezi o nekaterih zelo zahtevnih poglavjih, hkrati pa smo
               bili že, lahko bi rekli, prvič na tak način od nekoga v zgodovini povabljeni, da kot
               suvereni partnerji sodelujemo v razpravi o prihodnosti Evrope, ki poteka na
               konvenciji o prihodnosti Evrope. V tej konvenciji se govori o tem kako naj bi
               izgledala Evropa navznoter v razširjeni sestavi in kakšno vlogo naj igra v bodoče v
               globalni politični igri sveta. Jaz omenjam to dejstvo, ne zato, ker ima parlament v
               tej konvenciji dva člana, Slovenija vse skupaj tri, tako kot drugi, ampak zaradi
               nekega temeljnega poudarka, ki so ga postavili v zvezi z delom konvencije. Namreč,
               gre za poudarek za vključevanje državljanov, poseben poudarek na civilni družbi in
               povsem jasno je, da se koncepti bodoče Evrope, ki so zelo različni: Evropa narodov,
               Evropa držav, Evropa domovin, Evropa regij in tako naprej, da se vsi srečujejo na
               skupnem imenovalcu, ki se mu reče državljan Evrope v tej ali v oni njeni državi. In
               ta državljan bo moral ratificirati dokumente v sedanjih in bodočih državah članicah
               in se bo sevedav državah kandidatkah odločal na referendumu oziroma na referendumih.
               Upajmo oziroma računajmo da pozitivno.</p>
               <p>Mislim, da je prav, da na ta vidik oziroma na to dejstvo opozorimo, ker državni zbor
               pa tudi vlada nista edina igralca v naši evropski igri in mislim, da se moramo tega
               zavedati tudi, danes, ko govorimo o poročilu evropske komisije o našem napredku na
               poti v Evropsko zvezo. Jaz imam vtis, gospod predsednik, da nekatere motim s svojim
               nastopanjem, pa se bom malo ustavil.</p>
            </sp>
            <sp xml:id="SDZ3-Redna-14-2002-03-26.sp105">

               <speaker>PREDSEDNIK BORUT PAHOR:</speaker>

               <p>Jaz sem že večkrat danes prosil, dvorana je polna, kar je dobro pri tej pomembni
               točki, ampak prosim za mir, seveda. Hitro nastane šum, če se oglasi eden, zraven še
               eden. Prosim za pozornost! Izvolite.</p>
            </sp>
            <sp xml:id="SDZ3-Redna-14-2002-03-26.sp106">

               <speaker>ALOJZ PETERLE:</speaker>

               <p>Rad bi, ko govorim o državnem zboru, opozoril tudi na to, da je smiselno oziroma
               tudi potrebno, da naša razprava seže čez okvire, s katerimi se kot zakonodajni del
               naše oblasti ukvarja ta državni zbor. Gre za celoto zadev, gre za naš odnos do vlade,
               gre za naš odnos do tistih, ki so nas izvolili in mislim, da je več kot pomembno in
               koristno, da v plenumu tudi to poročilo evropske komisije obravnavamo. Gre za četrto
               poročilo. Upam, da predzadnje, da bo temu sledilo samo še eno. Gre za poročilo, ki so
               ga na vladi in ki smo ga tudi v delovnih telesih državnega zbora ocenili kot
               pozitivno. To poročilo je do sedaj najboljše, najbolj pozitivno so ocenjena slovenska
               prizadevanja in se v njem nekatere kritike, ki so bile znane oziroma so bile do
               sedaj, se zdaj ne pojavljajo oziroma ne ponavljajo se več. Jaz ne bom posebej
               izpostavljal teh pozitivnih stavkov o več napredka, o pomembnem napredku, o besedi
               očitno in podobno. Teh besed je precej. Verjetno bo v tem duhu tudi predstavnik vlade
               še govoril. Mislim, da je za nas pomembno, da se bomo predvsem ustavili pri tistem,
               kar ostaja kritika v poročilu Evropske komisije, ki uporablja besede "malo napredka",
               "premalo napredka" ali "premalo pospeševanja" in tako naprej. Te slabosti ali za naše
               partnerji skrbi vzbujajoča so dejstva, malo napredka, premalo napredka pri urejanju
               oziroma reformi javne uprave, vprašanju konkurenčnosti, tudi še nedokončana
               privatizacija bančnega in zavarovalniškega sektorja, vztrajna inflacija, tako piše,
               dobesedno v poročilu. Omenjen je tudi premočan vpliv države na gospodarstvo in seveda
               še vedno zaostanki pri sodstvu, čeprav je tukaj določen napredek priznan oziroma
               ugotovljen.</p>
               <p>Ko govori poročilo o majhnem napredku, izpostavlja tukaj regionalno politiko, prost
               pretok oseb, socialno politiko, varstvo potrošnikov, kar mislim, da je tudi zadeva,
               vredna posebne pozornosti.</p>
               <p>Ne bom detajliral na temo zemljiške knjige, ampak samo besedo. Nekaterim v Sloveniji
               se zdi, da je to zgolj enostavna administrativna zadeva. Za naše partnerje v Evropski
               zvezi je seveda to temeljna stvar, povezana z uveljavljanjem lastninskih pravic, in
               seveda se bo tudi tukaj moralo zgoditi tisto, kar smo sami sebi obljubili.</p>
               <p>Ta problematika zadeva številna delovna telesa v državnem zboru. Večina delovnih
               teles ima v tem poročilu svoje poglavje. Naj gre za gospodarstvo, kmetijstvo, socialo
               ali kakšno drugo področje. Jaz tukaj z obžalovanjem ugotavljam, da poleg matične
               komisije za evropske zadeve, ni veliko delovnih teles poseglo po tej možnosti, da se
               spoprime s poročilom, ga natančno prebere, ga komentira in tudi sprejme kakšno
               stališče, ampak sta to poleg komisije za evropske zadeve storili samo še dve delovni
               telesi, odbor za gospodarstvo in odbor za kmetijstvo, gozdarstvo in prehrano.</p>
               <p>Kakor že prejšnjič je tudi to pot komisija te sklepe obravnavala oziroma jih povzela
               in predlagala, da jih državni zbor v plenumu sprejme. Dovolite, da nekatere od teh
               predlogov sklepov komentiram, da bo bolj jasno, za kaj je komisiji oziroma odborom
               pri tem šlo. Računam seveda na to, da bodo o teh sklepih lahko spregovorili tudi
               predsedniki delovnih teles, na katerih so bili najprej sprejeti.</p>
               <p>Mislim, da ni treba posebej komentirati prvega predloga sklepa, da smo se seznanili
               in da odraža realno stanje, pač pa čutim potrebo po komentarju pri drugem sklepu.
               Rekel bi, da se mi zdi skorajda dobro slišati, za kaj gre pri tem sklepu, mislim na
               tiste, ki imajo tu celico za druge namene.</p>
               <p>"Državni zbor Republike Slovenije poziva vse pristojne institucije Republike
               Slovenije, da sprejmejo ustrezne ukrepe za dosego zastavljenega cilja, notranje
               pripravljenosti Republike Slovenije na članstvo v Evropski uniji do konca leta
               2002."</p>
               <p>Poudarjam še enkrat, da ni naš uspeh odvisen samo od državnega zbora, od sprejetja
               še več kot 60 zakonov, tudi ni odvisno vse od vlade, četudi ima ta pred sabo še
               številne podzakonske akte in seveda izvajanje zakonov, gre tudi za institucije, ki
               jih ne štejemo direktno k vladi, ki pa imajo velike pristojnosti oziroma veliko
               vlogo. Zato je tu komisija dala poudarek na vseh institucijah, kajti delovati mora
               celota.</p>
               <p>Potem bi opozoril še na dejstvo, da bo letos poročilo pripravila evropska komisija
               nekoliko prej in da bo slovenska stran pripravila svoj pogled oziroma svojo verzijo
               poročila že v juniju. Se pravi, da je, kar se tega vidika posla tiče, zelo pomembno,
               da čim več napravimo v prvi polovici leta, da bomo to pač v ta osnutek našega
               poročila lahko všteli kot nov dosežek.</p>
               <p>Rad bi povedal, da tekma še traja, da četudi se utegnejo zaradi razlik med državami
               članicami zgoditi kakšni popusti do ene ali druge članice, bo vendarle treba naše
               delo v skladu z dokumenti, ki so bili sprejeti, obljubami, ki so bile dane, opraviti
               do konca. V Bruslju se govori o tem, da ne bi bilo dobro, da bi si članice zadajale
               avtogole v finalu; mislim, da ni treba zboru razlagati, kaj bi avtogol v tem duhu
               lahko pomenil.</p>
               <p>Potem bi rad komentiral tretji predlog sklepa. Tu pravimo, da bo državni zbor
               nadaljeval s prednostno obravnavo evropskih zakonov, kot je to zdaj nekaj let počel.
               Pri tem pa pričakuje, da bo vlada predloge zakonov predložila zboru v skladu z roki,
               predvidenimi v delovnem programu vlade Republike Slovenije za leto 2002, ter
               zagotovila njihovo skladnost s pravnim redom Evropske unije. Zakaj sta tu dva
               poudarka? Zato, ker imamo lahko prednostni red, lahko smo zelo pozorni, vendar smo
               lahko vsi skupaj v velikih težavah, če predlogi zakonov ne bodo prihajali v skladu z
               dinamiko, ki je bila predvidena. In ne bi bila dobra politika časovne stiske, zlasti
               ne zato, to pa zadeva drugi del sklepa, ker državni zbor v teh letih ni mogel
               postaviti take strokovne ekipe, da bi sam neodvisno, suvereno preverjal, ali je vlada
               res uporabila ali je res poskrbela v vseh dimenzijah zakona za skladnost predloga
               zakona s pravnim redom Evropske unije. Ta namen smo imeli, ampak letos oziroma v
               finalu imamo zaenkrat še zmeraj manj strokovne podpore v parlamentu, ker preprosto ni
               dovolj ljudi, kakor smo imeli to v letu ali dveh prej.</p>
               <p>To tudi namenoma povem, ker so se tudi nekatere procedure, da bi se kadrovsko
               okrepili, zelo dolgo zavlekle. In sedaj je prišla še konvencija in imamo čedalje več
               nalog, ljudi pa ne dovolj. Tukaj je potrebna kar velika pozornost.</p>
               <p>Potem predlog sklepa pod številko 4. Tukaj predlagamo vladi, da pospeši reformo
               javne uprave, ustanovi potrebne institucije za izvajanje pravnega reda ter zagotovi
               ustrezno upravno usposobljenost. Ne gre zgolj za to, da pride do zakona, takega ali
               drugačnega na to temo, ali do več zakonov, ampak gre za pospeške pri samem
               reformiranju. Ne gre samo za reformiranje tega, kar imamo, ampak tudi za dodajanje
               novih institucij, ki tudi potrebujejo nek zagon, nek štart. Ko je vse to postavljeno,
               morajo biti tisti, ki so tam, ustrezno upravno usposobljeni. Na to nas partnerji iz
               Evropske zveze izrazito opozarjajo. Ker so se nekatere reforme začele z zamudo,
               mislim, da je prav, da na to zahtevno materijo opozorimo s strani državnega zbora na
               način, ki je predlagan.</p>
               <p>Peti sklep poziva vlado k takim pripravam Republike Slovenije za vstop v Evropsko
               zvezo, ki bo zagotovila polno koriščenje razpoložljivih sredstev v okviru evropskih
               politik in skladov. Tudi ta sklep se mi zdi zelo upravičen. Mi smo zdajle uporabili
               precej težkih besed za kritiko oziroma zavračanje za nas nesprejemljivega finančnega
               okvira, ki ga je evropska komisija ponudila, in tako so storili tudi številni drugi.
               Če se mi tam tako borimo, da bi bili finančni okviri boljši, ne smemo dopuščati
               kritike na naši strani, da ne uspemo uporabiti vsega tega, kar pa Evropska zveza sama
               že ponuja ali bo še ponujala. In to se lahko zgodi, kot nekateri veste, če niso
               programi dobro ali pravočasno pripravljeni. Za nas so zdajle razvojni programi za
               področja, kjer prihaja do razvojnih zaostankov ali do velikih razlik, veliko bolj
               pomembni, kot je ukvarjanje tale čas z regionalizacijo, glede katere so predstavniki
               iz Bruslja povedali, da je predvsem naša notranja zadeva in da bo za določeno vrsto
               razvojne problematike Bruselj zagotavljal sredstva, ne glede na to, koliko regij mi
               sami sebi tukaj postavimo oziroma za koliko se odločimo. Marsikatera država
               kandidatka menda doslej ni uspevala izkoriščati vseh sredstev. Tudi mi, ne vem, če
               smo bili ravno 100%, smo bili pa nedvomno, tako slišimo, najboljši v tem. To
               odličnost, če tako rečem, bi bilo dobro dopolniti do tega, da izkoristimo pač vse,
               kar je na razpolago Za to imamo dosti zgledov med sedanjimi članicami Evropske zveze,
               ki so to znale dobro narediti in niso počele drugega, kot da so možnosti izkoristile
               100%.</p>
               <p>Potem pa je zelo zanimiv 6. sklep, ki se mogoče komu ne bo zdel kaj posebnega,
               vendar ta predlog sklepa pravi, da naj vlada pripravi prikaz delovanja Republike
               Slovenije v pogojih članstva v Evropski uniji in jo predstavi državnemu zboru do
               konca leta 2002. Ta sklep je povezan s tem, kar poslušamo v svojih poslanskih
               pisarnah...</p>
            </sp>
            <sp xml:id="SDZ3-Redna-14-2002-03-26.sp107">

               <speaker>PREDSEDNIK BORUT PAHOR:</speaker>

               <p>Prosim za mir!</p>
            </sp>
            <sp xml:id="SDZ3-Redna-14-2002-03-26.sp108">

               <speaker>ALOJZ PETERLE:</speaker>

               <p>...ko nas ljudje sprašujejo, kako pa bo od dneva D naprej, kako pa bo izgledala
               Slovenija takrat, ko bodo začele delovati še, če se spomnim zdaj najbolj odmevnega
               pojma, ko bodo začele delovati kvote, koliko litrov na Štajerskem, koliko na
               Primorskem, koliko na Dolenjskem, koliko ha subvencionirah te ali one kulture na
               Gorenjskem in tako naprej. Skratka, ljudje nas sprašujejo, kako bo takrat to
               delovalo. Mislim, da je prav, da vedo nekoliko vnaprej, da ne bomo s to temo soočeni
               šele ob dnevu samega formalnega vstopa. Mislim, da je ta sklep vsekakor vreden
               pozornosti, predvsem pa podpore.</p>
               <p>Potem bi rad komentiral samo še sedmi sklep, ki ga imate v dodatnem poročilu
               zapisanega kot prvega. Gre za sklep v zvezi z regionalno politiko, ki ga je predlagal
               izvirno odbor za gospodarstvo. To pomeni konkretizacijo enega od sklepov, ki sem jih
               bral prej. Tukaj predlagamo, da naj državni zbor pozove vlado, da pospeši pripravo in
               sprejetje regionalnih razvojnih programov in projektov,zagotovi seveda tudi
               regionalizacijo, boljšo koordinacijo med ministrstvi oziroma med nacionalnim in
               regionalnim nivojem ter ustvari pogoje za črpanje sredstev strukturnih in kohezijskih
               skladov. Mislim, da je ta zadeva, bi rekel, zelo pomembna. Tudi drugi delni oziroma
               podsklepi bi bili vredni še komentarja, vendar tega, ker računam, da bo še precej
               debate, ne bom počel. Sklepi so jasni. Pri nadaljevanju so potem še nekateri sklepi,
               ki govorijo o poročilu o stanju nadaljnjih aktivnostih na področju regionalnega
               razvoja. Se pravi, to je že tretji sklep na to temo, kar kaže na njeno občutljivost v
               javnih razpravah. Sedaj mi želimo, da vlada o tem stanju in aktivnostih poroča. Trije
               sklepi se pa nanašajo na področje kmetijstva, eden na predlog, da vlada pohiti z
               ukrepi in predpisi v zvezi s to posestno strukturo, da bi tako povečali konkurenčnost
               slovenskega kmetijstva.</p>
               <p>Potem pa gre za eno zelo konkretno zadevo, ki mogoče ne spada zaradi take
               konkretizacije, ker je izrazito izvršilne narave, na sam državni zbor, vendar odbor
               za kmetijstvo je menil, da je potrebno ministrstvo za kmetijstvo pozvati oziroma mu
               predlagati, da opravi nujne ukrepe za pridobitev akreditacije agencije Republike
               Slovenije za kmetijske trge.</p>
               <p>Potem je pa še seveda zadnji sklep s tega področja, ki predlaga vladi, da bi dobili
               celovito analizo na področju kmetijstva v roku dveh mesecev. Rad bi seveda ob teh
               sklepih povedal tudi to, da se je marsikaj od časa, ko smo poročilo dobili, pa do
               sedaj, že spremenilo, da so bili tukaj novi zakonisprejeti, novi podzakonski akti in
               še kaj drugega. Tako mogoče že tudi moj komentar na kakšnem področju zaostaja za
               realnostjo. Če je tako, bom pravzaprav vesel, ker to pomeni, da se je v vmesnem času
               tudi delalo.</p>
               <p>Jaz s tem tole uvodno izvajanje zaključujem ob predpostavki, da bodo še predsedniki
               drugih delovnih teles poglobili kakšno temo, v zvezi s katero so predlagali posebne
               sklepe. Hvala lepa za pozornost.</p>
            </sp>
            <sp xml:id="SDZ3-Redna-14-2002-03-26.sp109">

               <speaker>PREDSEDNIK BORUT PAHOR:</speaker>

               <p>To bodo lahko predsedniki zainteresiranih delovnih teles storili v splošni razpravi.
               Sedaj pa vabim k besedi ministra pristojnega za evropske zadeve, da pojasni stališče
               vlada v zvezi z rednim poročilom. Prosim.</p>
            </sp>
            <sp xml:id="SDZ3-Redna-14-2002-03-26.sp110">

               <speaker>DR. JANEZ POTOČNIK:</speaker>

               <p>Gospod predsednik! Gospe poslanke, gospodje poslanci! Poskušal bi biti kratek,
               kolikor je mogoče. Poročilo o napredku je vendarle gradivo, ki je bilo sprejeto 13.
               novembra 2001. Od tu naprej se premikamo naprej, tako bom poskušal osvetliti predvsem
               tisto, kar se dogaja v letošnjem letu oziroma tiste stvari, ki nas v letošnjem letu
               čakajo zato,da bi lahko dobro dokončali delo.</p>
               <p>Kot je že gospod poslanec Peterle dejal, je v bistvu poročilo o napredku za
               Slovenijo bilo dobro, najboljše do sedaj. To je dejstvo. Poročilo o napredku je
               pravzaprav enot od treh sestavin, ki so sestavljale kompletno redno poročilo, druga
               dva dela sta bila še strategija širitve in revizija partnerstva za pristop. Posebej
               se v poročilu o napredku, ki je bilo že do sedaj dokaj detajlno izpostavljeno, ne bi
               spuščal, bi pa dodal v zvezi s strategijo širitve nekaj elementov,ki se mi zdijo
               izjemno pomembni, ker močno vplivajo na naše delo in pa na življenje predvsem v tem
               letu in v letih naprej.</p>
               <p>Glede principov širitvenega procesa je bilo v tej strategiji širitve dogovorjeno, da
               obstajajo taki, kot so bili doslej. Skratka, bazirajo na tako imenovani agendi 2000,
               finančni perspektivi ali, če želite, proračunu, ki ga je Evropska unija sprejela leta
               1999 za leta 2000-2006; na Nici, ki je določila okvir institucionalnih reform; in pa
               tretjič, pogajanja naj bi še naprej potekala na osnovi obstoječega pravnega reda z
               uporabo principov diferenciacije, kar si konec koncev tudi mi želimo. V praksi je to
               včasih težko dosegljivo, ampak kljub temu je to eden od osnovnih principov, ki je
               tudi v njihovih dokumentih prisoten.</p>
               <p>Zdi se mi izjemno pomembno, da je bilo posebej izpostavljeno, da pogovori o reformah
               skupnih politik ne smejo ogrožati ali upočasniti širitvenega procesa. Dejstvo je, da
               se danes v Evropski uniji pravzaprav dogajata dva procesa pogajanj hkrati. Eden je
               proces pogajanj skandidatkami, kjer se dogovarjamo okrog širitvenega procesa in
               načina, kako bomo pravzaprav vstopili kot nova članica v Evropsko unijo, druga so pa
               pogajanja, ki se dogajajo med članicami Evropske unije, predvsem o morebitnih
               spremembah ali smereh sprememb tistih politik, ki so predvsem s finančnega vidika
               ključne. To je na eni strani skupna kmetijska politika, na drugi strani pa regionalna
               politika ali, precizneje, strukturna in kohezijska politika v Evropski uniji.</p>
               <p>Tisto, kar je pa po moje ključna zadeva in ki pravzaprav tudi notranje vpliva precej
               na dogajanja, je pa to, da je postal čas na nek način eksogena spremenljivka. V
               Laeknu je bilo prvič povsem jasno v sklepih določeno, kasneje, na podlagi tega, kar
               je v tej strategiji širitve bilo najavljeno, da je Evropska unija odločena, da konča
               pogajanja z najbolje pripravljenimi kandidatkami do konca leta 2002, zato da bi le-te
               lahko postale članice Evropske unije v letu 2004. Torej, nič več ni v upanju, nič več
               ni cilj, ampak je odločenost, da se to zgodi V pogajanjih se zdaj bolj ali manj
               pogovarjamo že o razrezu denarja, o razrezu denarja za leta 2004, 2005 in 2006. Zato
               je, kot sem dejal, čas po mojem prepričanju dana spremenljivka in ne boste več
               slišali veliko očitkov ali pa zelo malo takih, kot so bili recimo dve leti nazaj, da
               se odločamo, delamo stvari, za katere niti ne vemo, ker niti ne vemo, ali bomo
               postali dejansko člani Evropske unije, kaj šele, da bi vedeli, kdaj bomo postali
               člani Evropske unije. Sedaj smo lahko prepričani, da bomo postali člani Evropske
               unije, razen če bomo sami želeli drugače, in lahko smo prepričani, da se bo to
               zgodilo kmalu.</p>
               <p>Dovolite mi, da dodam temu še, da je bil poseben poudarek v tem poročilu dan tudi
               javnemu mnenju, tako v članicah Evropske unije kot tudi v kandidatkah. Trenda sta tu
               različna. V članicah Evropske unije podpora širitvi narašča, medtem ko pa v
               kandidatkah podpora širitvi upada. Mislim, da sta trenda na obeh straneh nekoliko
               pričakovana. Mislim pa, da se približujemo najnižji točki, od katere se bodov bistvu
               počasi začele rešitve kazati v smeri, ki bo sprejemljiva tako za članice kot tudi za
               kandidatke. Kako v letu 2002? Leto 2002 bo za Slovenijo in za vse kandidatke, ki
               želimo vstopiti v Evropsko unijo v prvem krogu širitve, dejansko ključno. Verjetno
               ste ta stavek, da bo to leto ključno, slišali tukaj že večkrat, ampak jaz mislim, da
               je to zadnjič, ko slišite, da bo to leto ključno. Zakaj bo to leto ključno? Zaradi
               tega, ker bo Evropska komisija pripravila, kot je že gospod Peterle dejal, verjetno,
               vsaj pričakujem tako, zadnje poročilo o napredku. To poročilo naj bi predložila
               Evropskemu svetu, ki bo zasedal v Bruslju 24. in 25. oktobra. Zato bo komisija morala
               predvidoma sprejeti poročilo 16. oktobra, kar je približno mesec dni prej. Na podlagi
               tegaporočila se bodo pa potem članice odločile, katere kandidatke so tiste, ki bodo
               lahko vstopile v prvem krogu. Skratka, konec letošnjega leta se odloča o tem, katere
               bodo članice, ki bodo stopile v prvem krogu.</p>
               <p>Poudariti velja, da je bilo sicer v Laeknu že omenjeno, da naj bi vstopilo do deset
               kandidatk in tudi prvič so bila našteta imena kandidatk, med njimi tudi Slovenija, ki
               naj bi vstopila, vendar prav nobena od kandidatk nima zagotovila, da bo vstopila.
               Našteto je bilo, da obstajajo, da so ti na potitrenutno, da lahko to izpolnijo,
               vendar zagotovil ni. Zato časa za uspavanje v tem letu prav gotovo ni, tudi ne glede
               na poročilo in ne glede na vse pozitivne ugotovitve, ki sem jih izpostavil prej.</p>
               <p>Skladno s tem urnikom bo Slovenija morala oddati svoje redno poročilo najkasneje do
               14. junija, v času od 3. do 10. septembra bomo pa imeli zaključne sestanke v Bruslju,
               kjer bomo skupaj s komisijo in s predstavniki drugih držav kandidatk dali zadnje
               podatke, na podlagi katerih bo tam do 15. septembra mogoče posredovati dosežke v
               tekočem letu. Skratka, 15. september je zadnji datum za kakršnokoli sporočilo še
               Evropski uniji.</p>
               <p>Enako kot v preteklih letih bo komisija upoštevala le dejansko sprejeto zakonodajo
               in prepričan sem, da se je glede na vse povedano, vredno v letošnjem letu ponovno in
               dodatno potruditi, da naredimo, če je v naši moči, tako mi, kot tudi vi, in da
               poskušamo dejansko narediti še ta zadnji napor, ki naj bi nas usposobil, da postanemo
               resnično članica, ki bo vstopila v Evropsko unijo z dvignjeno glavo. Priložnost je
               velika, odgovornost pa seveda tudi.</p>
               <p>Prvi pogled bo komisija naredila že v aprilu. O napredku bo moč poročati predvidoma
               do 17. aprila, ko bo pripravila tako imenovani monitoring oziroma preglednico,
               poročilo. Ta bo predstavljena tudi na vrhu v Sevilli junija 2002. V tem trenutku
               lahko ugotovimo, da je Slovenija od lanskega rednega poročila sprejela le 15 zakonov,
               katere bo moč vključiti v poročilo. Skladno z letošnjim programom bi morala sprejetje
               skupno 75 zakonov, kolikor je le mogoče še v času do oddaje rednega poročila, to je
               do konca leta, vendar seveda tisto, kar bo v okviru tega sporočila upoštevano, so
               tisti datumi, ki sem jih navedel prej. Zadnji datum za poročanje je torej 15.
               september. Zato je toliko bolj pomembno, da se pospeši sprejem zakonov do oddaje
               slovenskega poročila sredi junija. Predvsem pa je pomembno, da bi do konca maja
               državni zbor dejansko sprejel paket zakonov s področja reforme javne uprave, ki
               vsebuje štiri temeljne zakone, ki so pripravljeni za drugo obravnavo.</p>
               <p>V Sloveniji smo nekje do srede marca sprejeli približno 63 odstotkov vseh predpisov.
               Te številke nerad uporabljam, ker ponavadi ne povedo točnega stanja, ker večina
               težjih zakonov je bila resnici na ljubo že sprejeta. In v večini področij imamo že
               stanje, ki je pravzaprav v celoti že usklajeno s pravnim redom Evropske unije.
               Obstajajo pa nekatera področja, kjer je to še potrebno. To so področja, kjer je
               pravni red najbolj zahteven ali pa najbolj obsežen. Sami jih že poznate, ker so bila
               že večkratnašteta, predvsem gre za kmetijstvo, transport, okolje, deloma pa tudi za
               zakone s področja prostega pretoka oseb.</p>
               <p>Evropska komisija bo v letošnjem poročilu posebno pozornost namenila dejanskemu
               izvajanju sprejetega pravnega reda. V ta namen je skladno z lanskoletno strategijo
               širitve in v sodelovanju s kandidatkami za vsako od njih pripravila tako imenovani
               akcijski načrt. Tega smo v preteklem tednu uskladili z Evropsko unijo, tako da ga
               enako vidimo, ne prinaša pa pravzaprav nič novega, ampak samo povzetek tistega, kar
               se nanaša predvsem na implementacijo in pa institucije.</p>
               <p>Pri institucijah povsem na kratko. Ustanoviti moramo še pet institucij, nekatere pa
               je potrebno kadrovsko okrepiti. Kot ste verjetno spremljali v medijih, je vlada
               prejšnji teden sprejela vrsto sklepov, ki naj bi omogočili izvedbo teh zavez. Ker
               vemo, da so javnofinančne omejitve resne in glede na to, da so ministrstva ocenila,
               da potrebujejo približno 450 ljudi, da bi se ključne institucije usposobile in da bi
               zagotovili korektno izvajanje pravnega reda, smo predlagali dvofaznost teh korakov. V
               prvi fazi je bilo sprejeto samo, da se zaposli 14 novih uslužbencev na tistih
               institucijah, kjer smo prepričani, da s prerazporejevanjem ne more priti do tega.
               Predlagali smo pa, da se vse zgodi v dveh fazah. Torej, da se poskušati znotraj
               državne uprave ugotoviti vse presežne delavce, ki obstajajo, in jih poskušati
               popariti s tistimi, ki jih potrebujemo. To je tudi prvi poskus, da na nek način
               postopno preidemo v sistematično spremljanje in na ta način usmerjanje politike
               kadrovanja tudi v državni upravi nasploh.</p>
               <p>Kar se tiče drugih aktivnosti in s tem zaključujem. Gre za pregled usklajenosti
               oziroma nadaljevanje screeningov. Dve taki nalogi nas čakata v letošnjem letu. Ena bo
               že v naslednjih dneh, druga v juliju. To je za prirast pravnega reda Evropske unije.
               Veliko delamo na tehničnih prilagoditvah pravnega reda, kar pomeni, da se je dejansko
               začela priprava že pristopnih pogodb. Te se pripravljajo že v tem trenutku. Tako smo
               decembra prejeli liste, tako imenovanih tehničnih prilagoditev za 16 delovnih skupin.
               Kako zahtevno je to delo, nam vam pa samo ilustriram s podatkom, da so le-te
               prilagoditve še pred vključitvijo najzahtevnejših poglavij, na primer kmetijstva,
               doslej že zahtevale 313 strani natančno tehnično prilagojenega gradiva, ki bo seveda
               del skupnih pogodb, ki jih pripravljamo.</p>
               <p>Državni program za prevzem pravnega reda Evropske unije do konca leta 2002.
               Načrtujemo njegovo dopolnitev, ki bo predvidoma končana v aprilu in bo vsebovala
               predvsem naloge, ki izhajajo iz novo sprejetega pravnega reda Evropske unije. Ocene
               kažejo, da se pravni red Evropske unije letno poveča za približno 5.000 strani novega
               uradnega lista, ki ga je treba natančno po ministrstvih pregledati in ugotoviti, ali
               smo že skladni ali nismo in katere korake je treba še narediti.</p>
               <p>Evropska komisija novega državnega programa od kandidatk v letošnjem letu sicer ne
               zahteva, saj predvideva, da bo njegovo vlogo v veliki meri prevzel že tako imenovani
               akcijski načrt. Vendar pa ugotavljamo, da je državni program tudi ustrezen instrument
               za notranjo organizacijo dela, ki bi jo bilo vredno ohraniti po vstopu v Evropsko
               unijo.</p>
               <p>Zasedanja organov, ustanovljenih po evropskem sporazumu o pridružitvi, normalno
               potekajo. Zasedanje pridružitvenega odbora je bilo 15. februarja, v aprilu imamo
               zasedanje sveta. Pogajanja potekajo. Najtežji del pogajanj je tisti, v katerega smo
               vstopili.</p>
               <p>Veliko naslednjih korakov oziroma nekaj takih korakov nas še čaka. V naslednjih dneh
               pričakujemo, da bodo za posamezne države kandidatke prišla pogajalska izhodišča, tako
               za kmetijstvo kot tudi za regionalno politiko in konec koncev tudi za proračun; to bo
               seveda še začasno pogajalsko izhodišče komisije. Konec junija pa pričakujemo taka
               poročila s strani držav članic. Upamo, da bo Španiji uspelo, da bo te konsenze
               dosegla že do časa zaključka njihovega predsedovanja.</p>
               <p>Skratka, pogajanja so v bistvu v najtežji fazi. V tem letu boste pogosto slišali
               besede, kot je finančni načrt in finančni problemi, prilivi, odlivi. Vemo nekaj -
               vemo, da bo Slovenija, ko bo vstopila v Evropsko unijo, v letih, za katera sedaj
               pogajanja potekajo, 2004, 2005 in 2006, neto prejemnica finančnih sredstev; koliko,
               pa je v tem trenutku še nemogoče trditi.</p>
               <p>Ne glede na vse, da verjetno ne bomo vstopili pod povsem enakimi pogoji, pa bi že
               zdaj apeliral na vse skupaj, da razmišljamo v kontekstu Evropske unije in njene
               širitve širše od samih pogajanj in samih problemov, ki jih bomo v letošnjem letu
               imeli pred seboj. Evropska unija je več, zakaj prihaja do njene širitve, je seveda
               drugo vprašanje.</p>
               <p>Za konec naj morda dodam samo še to, da dejansko je problem tega, da prehajamo v
               obdobje, ko je čas eksogena spremenljivka, ko moramo svoje akcije prilagoditi nečemu,
               kar je jasno časovno omejeno, in ko moramo iz obdobja, ko smo na nek način sprejemali
               politiko Evropske unije, ki je bila pred nami, skratka, evropski pravni red,
               prehajamo v čas, ko postajamo sokreatorji te politike. To obdobje, ko bomo postali
               sokreatorji evropske politike, bo za Slovenijo v odnosu do Evropske unije in do
               članstva v Evropski uniji najtežje, o tem sem prepričan. Hvala.</p>
            </sp>
            <sp xml:id="SDZ3-Redna-14-2002-03-26.sp111">

               <speaker>PREDSEDNIK BORUT PAHOR:</speaker>

               <p>Hvala lepa vam, minister. Zdaj bom prekinil to točko dnevnega reda.</p>
               <p>Pred tem naj vas z zadovoljstvom obvestim, kolegice in kolegi, ne samo, da je
               državni zbor, ki je involviral v pripravo foruma, tik pred tem, da se forum o
               prihodnosti Evrope ustanovi konec meseca pri nas, ampak tudi s tem, da bo sredi
               prihodnjega meseca obiskal Republiko Slovenijo Pat Cox, ki je predsednik evropskega
               parlamenta, in bo nastopil tudi pred državnim zborom.</p>
               <p>Za danes torej to točko prekinjamo. Jutri bomo nadaljevali sejo državnega zbora ob
               10.00 uri, z obravnavo 27. točke in 19.a točke, če bosta pristojni delovni telesi
               danes opravili s predlogoma. Potem pa bomo nadaljevali s prekinjeno 2. točko in 10.
               ter 22. točko.</p>
               <p>Še to naj povem, da so se danes predstavniki vseh poslanskih skupin posvetovali o
               možnosti, da bi državni zbor delal tudi v petek. Kompromisen predlog je, da bi delali
               med 10.00 in 13.00 uro. O tem proceduralnem predlogu bomo jutri odločali ob 10.00
               uri, na začetku seje. Hvala lepa. <stage type="time">(SEJA JE BILA PREKINJENA 26. MARCA 2002 OB
                  18.14 URI.)</stage>
               </p>
            </sp>
         </div>
      </body>
   </text>
</TEI>