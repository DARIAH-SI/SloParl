<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ3-Redna-07-2001-06-29">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|E44A386C96FB6C69C1256A7F0027A830</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=E44A386C96FB6C69C1256A7F0027A830</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Redna-07-2001-06-29.DZ" n="07">
               <name>Redna</name>
               <date when="2001-06-29"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Redna-07-2001-06-29.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 7. seje</stage>
            <stage type="date">(29. junij 2001)</stage>
            <stage type="chairman">Sejo je vodila Irma Pavlinič Krebs, podpredsednica državnega zbora. </stage>
            <stage type="time">Seja se je pričela ob 10.07 uri.</stage>


            <sp xml:id="SDZ3-Redna-07-2001-06-29.sp1">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovane kolegice poslanke in kolegi poslanci, gospe in gospodje! Lep dober dan vam
               želim. Pričenjam nadaljevanje 7. seje državnega zbora Republike Slovenije.</p>
               <p>Obveščena sem, da so zadržani in se današnje seje ne morejo udeležiti naslednje
               poslanke in poslanci: Peter Levič, Dušan Vučko, Leopold Grošelj, Franc Pukšič, dr.
               Jožef Bernik, Roberto Battelli, Zmago Jelinčič Plemeniti, dr. Andrej Bajuk,
               Maksimiljan Lavrinc, Sonja Areh Lavrič, Andrej Fabjan, Franc Kangler, Alojz Sok,
               Vojko Čeligoj, Jožef Špindler, Pavel Rupar, Cveta Zalokar Oražem, MajdaŠirca,
               Aleksander Merlo za pričetek seje in Branko Kelemina. Ker bomo ugotavljali navzočnost
               v dvorani, vas vljudno prosim, da vstavimo kartice in pritisnemo tipko <q>"kvorum"</q>.
               Ugotavljamo navzočnost. Očitno se še nismo uspeli zbrati.</p>
               <p>Vljudno prosim kolegice in kolege, ki so v bližini, ura je skoraj deset čez deset,
               da se nam pridružijo, da bomo lahko pričeli delo. Sklepčnost bomo ugotavljali drugič.
               Pridružujejo se nam še prijatelji in zato bom počakala kakšno sekundo. Drugič
               ugotavljamo navzočnost in zato vljudno prosim, da vstavimo kartice in pritisnemo na
               tipko <q>"kvorum"</q>. Ugotavljamo navzočnost. Navzočih je 49 poslank in poslancev, kar
               pomeni, da je državni zbor sklepčen in lahko odloča.</p>
               <p>Na sejo smo povabili tudi predstavnike vlade Republike Slovenije in zato jih med
               nami prav lepo pozdravljam.</p>
               <p>Današnje nadaljevanje 7. seje državnega zbora bomo pričeli z obravnavo 29. točke
               dnevnega reda - predlog zakona o spremembah in dopolnitvah zakona o davku na dodano
               vrednost; zatem bo zbor prešel na obravnavo 30. točke - predlog zakona o spremembah
               in dopolnitvah zakona o popotresni obnovi objektov in spodbujanju razvoja v Posočju;
               ter po vrstnem redu dalje.</p>
               <p>Proceduralni predlog, gospod Vizjak. Izvolite!</p>
            </sp>
            <sp xml:id="SDZ3-Redna-07-2001-06-29.sp2">

               <speaker>MAG. ANDREJ VIZJAK:</speaker>

               <p>Hvala lepa, spoštovana podpredsednica. Jaz imam proceduralni predlog, in sicer da bi
               poskusili v okviru današnjega dne obravnavati tudi 49. točko dnevnega reda, in sicer
               predlog zakona o spremembah in dopolnitvah zakona o skladu za poplačilo odškodnine
               žrtvam vojnega in povojnega nasilja. Ta svoj predlog utemeljujem s tem, da je jutri
               programsko-volilna skupščina društva izgnancev Slovenije, velika njihova prireditev
               in ta novela zakona se pravzaprav v veliki meri nanaša na to skupino in na to
               društvo. Zato bi bilo primerno, po moji oceni, da bi državni zbor tudi simbolno in v
               smislu podpore temu društvu obravnaval to točko in s tem tudi bistveno vprašanje,
               izplačilo odškodnin izgnancem. Menim, da je to en razlog.</p>
               <p>Drugi razlog je pa tudi to, kar vidimo, kako gredo ta zasedanja državnega zbora in
               kako se točke prelagajo z ene na drugo sejo. Pa tudi časovno je v tej noveli
               predlagan datum, ki bi, če bi ta točka prišla na nek jesenski del, cela novela ne bi
               bila več aktualna.</p>
               <p>Zato prosim in predlagam, da se 49. točka obravnava danes. Hvala.</p>
            </sp>
            <sp xml:id="SDZ3-Redna-07-2001-06-29.sp3">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ali ste lahko morda, preden dam proceduralni predlog na glasovanje, bolj
               natančni, mogoče z določitvijo ure?</p>
            </sp>
            <sp xml:id="SDZ3-Redna-07-2001-06-29.sp4">

               <speaker>MAG. ANDREJ VIZJAK:</speaker>

               <p>Ne, tu nimam nobenih - gre samo za to, da menim, da bi to novelo, ki sicer ni
               vsebinsko ne vem kako zahtevna, lahko obravnavali po tej točki. Hvala.</p>
            </sp>
            <sp xml:id="SDZ3-Redna-07-2001-06-29.sp5">

               <speaker>PODPREDSEDNICA IRMA PAVLINIČ KREBS:</speaker>

               <p>Po tej točki. Hvala lepa.</p>
               <p>Proceduralni predlog mag. Vizjaka, da po končanju 29. točke dnevnega reda preidemo
               na obravnavo 49. točke dnevnega reda, to je predlog zakona o spremembah in
               dopolnitvah zakona o skladu za poplačilo odškodnine žrtvam vojnega in povojnega
               nasilja, dajem na glasovanje. Glasujemo.</p>
               <p>Spoštovani in spoštovane, glede na to, da je moja ocena, da nas je v dvorani več kot
               45, vas vljudno prosim, ko bomo drugič odločali o proceduralnem predlogu, da s
               pritiskom na eno izmed tipk oddate svoj glas.</p>
               <p>Glasujemo drugič. Navzočih je 51 poslank in poslancev. Za je glasovalo 25, proti
               15.</p>
               <p><stage>(Za je glasovalo 25.)</stage> <stage>(Proti 15.)</stage></p>
               <p>Ugotavljam, da je proceduralni predlog sprejet, kar pomeni, da bomo po končani 29.
               točki dnevnega reda prešli na obravnavo 49. točke dnevnega reda.</p>
               <p>Prehajamo torej na <title>29. TOČKO DNEVNEGA REDA - PREDLOG ZAKONA O SPREMEMBAH IN
                  DOPOLNITVAH ZAKONA O DAVKU NA DODANO VREDNOST, SKRAJŠANI POSTOPEK.</title>
               </p>
               <p>Predlog zakona je v obravnavo zboru predložil poslanec mag. Andrej Vizjak. Želi
               predlagatelj zakona besedo? Mag. Andrej Vizjak, izvolite.</p>
            </sp>
            <sp xml:id="SDZ3-Redna-07-2001-06-29.sp6">

               <speaker>MAG. ANDREJ VIZJAK:</speaker>

               <p>Hvala lepa za besedo, spoštovana podpredsednica. Lep pozdrav predstavnikom vlade in
               tudi vsem kolegicam in kolegom, poslankam in poslancem!</p>
               <p>Bistvo novele zakona o DDV, ki je trenutno v obravnavi, je v dveh vsebinskih
               sklopih. Prvi vsebinski sklop govori o znižanju davčne stopnje z 19% na 8% za
               gasilsko zaščitno in reševalno opremo. Drugi vsebinski sklop je pa uvedba ničelne
               davčne stopnje za nosilce besede, slike in zvoka s področja književnosti, umetnosti,
               znanosti in izobraževanja. To je vredno poudariti.</p>
               <p>Naj najprej nekoliko obrazložim namen, čemu sem kot prvopodpisani predlagatelj
               predlagal to novelo oziroma čemu so jo potem tudi ostali poslanci podprli.</p>
               <p>Gasilstvo je v Sloveniji obvezna lokalna javna služba, za katero nemoteno
               opravljanje dejavnosti sta zadolžena tako država kot tudi lokalna skupnost.
               Operativnih nalog s področja gasilstva ni mogoče opravljati kot pridobitno dejavnost.
               Gasilske organizacije pa opravljajo naloge in reševanja v požarih, druge zlasti pa
               preventivne naloge pred požarom in seveda naloge zaščite in reševanja ljudi ter
               premoženja ob naravnih in drugih nesrečah. V Sloveniji je torej gasilstvo dejavnost
               humanitarnega oziroma človekoljubne narave in značaja in poleg tega ima gasilstvo v
               Sloveniji tudi izjemen pomen na področju dogajanja in aktivnosti na slovenskem
               podeželju. Mislim in prepričan sem, da je to specifična značilnost in lastnost
               gasilstva v Sloveniji, kajti kdor pozna delovanje in utrip življenja na slovenskem
               podeželju, ve, da bi si bilo to zelo težko predstavljati brez gasilcev. Gasilstvo je
               hkrati tudi organizacija, ki presega to, kar se v Sloveniji v zadnjem času zelo
               pogosto dogaja, da so ljudje zazrti zgolj vase, v svoje lastno dvorišče in da jih
               problemi zunaj tega ne zanimajo. Gasilci so tisti, ki skrbijo za tako družabno kot
               seveda tudi človekoljubno dejavnost in seveda pomoč bližnjim.</p>
               <p>Zato menim, da je ta dejavnost v Sloveniji potrebna drugačne obravnave in določene
               prioritetne in seveda tudi nekoliko izjemne obravnave.</p>
               <p>Financiranje gasilstva v Sloveniji je urejeno s številnimi zakoni, vendar zgolj na
               formalni ravni, dejansko pa vidimo, da so pri financiranju velike težave. Država je
               tudi predpisala z uredbo obvezno opremo oziroma opremo in opremljanje ter seveda tudi
               usposabljanje gasilskih enot. Žal pa ne država ne lokalne skupnosti praviloma teh
               sredstev ne zagotavljajo, da bi lahko gasilske organizacije in društva nekako
               izpolnjevala te predpisane pogoje, glede opreme in vsega.</p>
               <p>Pomembno tu se mi zdi, da gasilci ob teh sredstvih, ki jih dobijo iz naslova
               lokalnih skupnosti, veliko, več kot 50 procentov zberejo tudi s prostovoljnimi
               prispevki, donacijami in prostovoljnim delom. Zato, in to je tudi osnovni ključ in
               ideja te pobude, da je popolnoma nesmiselno, da še teh, to se pravi več kot 50
               procentov zbranih sredstev, na koncu, ki jih seveda gasilci uporabijo za nabavo
               prepotrebne opreme, obdavčujemo z ne vem kako oziroma maksimalno davčno stopnjo.
               Menim, da bi lahko država Slovenija in, seveda, tudi ta državni zbor šel tem ljudem,
               ki jih predvsem zanima usoda drugih ljudi in slovenskega premoženja, na račun
               prostovoljnega dela, seveda, in lastnega angažiranja in, seveda, tudi lastne
               izpostavljenosti nevarnostim, da bi lahko dali tem ljudem in tem organizacijam
               simbolno podporo in nekako roko v tem smislu, da jim omogočimo tudi lažje nabavljanje
               vse te gasilske zaščitne in reševalne opreme.</p>
               <p>Prepričan sem, da bi bilo potrebno gasilsko dejavnost v slovenskemu prostoru
               obravnavati tudi na stroškovni ravni in s tem ohraniti razvoj in ohraniti obstoj in,
               seveda, razvoj te gasilske dejavnosti in tudi neko boljše opremljanje gasilskih enot,
               s čimer bi tudi prispevali k večji učinkovitosti le-teh. Zato je bistvo tega predloga
               novele zakona v tem, da se davčna stopnja zniža z 19% na 8% za gasilsko zaščitno in
               reševalno opremo, ki je predpisana.</p>
               <p>Druga bistvena sprememba, ki jo obravnava ta novela zakona o davku na dodano
               vrednost, pa se nanaša na poseben položaj nosilcev besede, slike in zvoka s področja
               književnosti, umetnosti, znanosti in izobraževanja. Približevanje Slovenije Evropski
               uniji in tudi vse večji vpliv globalizacije nazadovoljevanje dobrin s področja
               kulture v širšem pomenu ter izobraževanja, ki so državljanom dostopna na trgu,
               zahteva, da Slovenija posebno pozornost nameni konkurenčnosti tovrstnih dobrin. Tem
               dobrinam je v pridružitvenih pogajanjih z Evropsko unijo potrebno izboriti posebno
               mesto, tudi na davčnem področju.</p>
               <p>Z zmeraj večjim približevanjem Evropski uniji se postavlja v ospredje vprašanje
               slovenske prepoznavnosti in identitete. Slovenska kultura, posebno še slovenska
               knjiga, ostaja in bo tudi v prihodnje predstavljala vsebino te identitete in bo
               utemeljevala našo naravno vključitev v zvezo svobodnih in enakopravnih nacij.</p>
               <p>V zadnjem času smo priča zelo drastičnim spremembam na področju založništva v
               Sloveniji. Vidimo, da določene slovenske najmočnejše hiše, ki so se ukvarjale z
               založništvom, opuščajo in zanemarjajo to dejavnost, predvsem zaradi neprofitnosti te
               dejavnosti. Žal je v Sloveniji vrednota profita, zaslužka bistveno bistveno nad
               vrednoto identitete in slovenske države. Zato menimo, da bi bilo potrebno tudi na tem
               področju v Sloveniji izboriti tem simbolom slovenske identitete poseben položaj. To
               je tudi osnovna ideja te druge predlagane spremembe v zakonu o davku na dodano
               vrednost. Hvala lepa.</p>
            </sp>
            <sp xml:id="SDZ3-Redna-07-2001-06-29.sp7">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Predlog zakona je obravnaval odbor za finance in monetarno politiko kot
               matično delovno telo. Prosim poročevalca, da predstavi mnenje odbora o predlogu
               zakona. Gospod Ciril Pucko, predsednik odbora, izvolite.</p>
            </sp>
            <sp xml:id="SDZ3-Redna-07-2001-06-29.sp8">

               <speaker>CIRIL PUCKO:</speaker>

               <p>Hvala lepa, gospa podpredsednica. Predstavniki vlade, spoštovane kolegice in kolegi!
               Odbor za finance in monetarno politiko je obravnaval navedeni predlog zakona in ob
               upoštevanju mnenja vlade ter povzetka iz razprave, v kateri je bilo največ pozornosti
               namenjene vprašanju predlagane rešitve v zvezi z znižanjem davčne stopnje za gasilska
               društva, kjer je bilo izraženo, da vsako prostovoljno gasilsko društvo ne izvaja
               nujno tudi javne službe požarne varnosti, če za to ni usposobljeno. Zato bi bilo na
               mestu predlagane rešitve, ki predstavljaparcialno oziroma z vidika ostale društvene
               dejavnosti nesprejemljivo rešitev, najbolj smiselna refundacija dela davka v breme
               javnih financ, in sicer tistega, ki sklepa pogodbe, to pa so občine. Praviloma se
               namreč potrebna oprema sofinancira iz javnih sredstev. Upoštevati pa je treba tudi
               dejstvo, da je bilo v preteklosti precej prostovoljno zbranih sredstev porabljenih za
               investicije v neustrezno opremo.</p>
               <p>V razpravi je bilo opozorjeno tudi na dejstvo, da lokalne skupnosti s sklepanjem
               pogodb s prostovoljnimi gasilskimi društvi podeljujejo koncesijo za izvajanje javne
               službe varstva pred požari, čeprav ni zakonsko predpisane obveznosti, da morajo
               prostovoljna gasilska društva izvajati tovrstno javno službo. Obstoječa ureditev tega
               vprašanja je zaradi slovenske tradicije pač specifična. Vsaka lokalna skupnost pa
               lahko to vprašanje uredi tudi drugače in marsikje bi bilo to učinkovitejše in
               cenejše.</p>
               <p>Ob zaključku razprave smo posebej opozorili na to, da so bili ob obravnavi prve
               novele zakona o davku na dodano vrednost dne 11. aprila letošnjega leta sprejeti
               določeni sklepi, s katerimi je državni zbor zadolžil vlado za pripravo sistemske
               spremembe veljavnega zakona do konca tega meseca, ki se izteka jutri, in sicer v
               členih, ki določajo stopnje in oprostitve davka na dodano vrednost.</p>
               <p>Sprejeta sta bila tudi dva sklepa v zvezi s proučitvijo možnosti znižanja oziroma
               oprostitve davčne stopnje za gasilsko in reševalno opremo, ki jo uporabljajo javne
               gasilske službe, ter motornih vozil za prostovoljno gasilstvo in v zvezi s
               proučitvijo možnosti dodatnega financiranja za nakup te opreme v okviru sredstev
               obrambnega ministrstva.</p>
               <p>Glede na vse to je odbor sklenil, da zakona o spremembah in dopolnitvah zakona o
               davku na dodano vrednost ne sprejme in to predlaga tudi državnemu zboru, še posebej
               zato, ker bomo verjetno tudi iz obrazložitve mnenja vlade k temu zakonu slišali
               razloge, zaradi česar taka parcialna rešitev ne bi bila najboljša. Hvala lepa.</p>
            </sp>
            <sp xml:id="SDZ3-Redna-07-2001-06-29.sp9">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želi besedo predstavnica sekretariata? <stage>(Ne želi.)</stage> Želi besedo predstavnik
               vlade? Želite, gospod Darko Končan, državni sekretar na ministrstvu za finance.
               Izvolite.</p>
            </sp>
            <sp xml:id="SDZ3-Redna-07-2001-06-29.sp10">

               <speaker>DARKO KONČAN:</speaker>

               <p>Hvala lepa, gospa predsedujoča. Spoštovane poslanke in poslanci! Vlada Republike
               Slovenije predlaganemu zakonu o spremembah in dopolnitvah zakona o davku na dodano
               vrednost nasprotuje in predlaga državnemu zboru, da ga zavrne. To svoje stališče
               vlada utemeljuje z naslednjim.</p>
               <p>Ni moč oporekati uvodni besedi predlagatelja zakona, da seveda pri obeh dejavnostih
               gre za zelo pomembne družbene interese, cilje, ki bi jih na nek način tudi tako lažje
               dosegali. Vendar žal pri vsem tem seveda moramo upoštevati tudi vse tiste zaveze, ki
               jih je Republika Slovenija že dala v dosedanjih pogajanjih z Evropsko unijo. In sicer
               tako v okviru asociacijskega sporazuma, kjer smo se pravno zavezali, in tako v okviru
               delovnega področja 10 za področje obdavčitve, kjer smo v bistvu sprejeli v našo
               obvezo, da bomo najkasneje do 31.12.2002 v celoti uskladili naše davčne predpise z
               evropskimi smernicami. Slovenija se je o tej stvari odločila v naslednjem smislu, da
               bo to svojo odločitev uresničila v treh postopnih korakih. Najprej z uvedbo samega
               davka na dodano vrednost, leta 1999, v drugem koraku to, kar bomo predlagali v tem
               naslednjem mesecu, da bomo opravili prvo revizijo zakona o davku na dodano vrednost,
               in v tretjem koraku, da bomo najkasneje do leta 2002 v celoti in dokončno v bistvu
               uveljavili vse tiste rešitve, ki zadevajo področje intrakomunitarne ureditve s
               področja davka na dodano vrednost, da bi bili v celoti harmonizirani z evropsko
               davčno ureditvijo.</p>
               <p>Tudi ta izhodišča, moram poudariti, je ta državni zbor v celoti potrdil, tako da v
               tem ni žal nobene možnosti, da bi spreminjali z naše strani kakršnokoli rešitev. V
               skladu s temi smernicami je seveda v okviru prvega vsebinskega predloga, glede
               obdavčevanja prometa blaga z davkom na dodano vrednost v primeru gasilske in
               reševalne opreme z znižano stopnjo, ki je izjema od splošne predpisane stopnje, da
               seveda v prilogiH k 6. direktivi, ki je ta zavezujoč dokument, o katerem sem prej
               govoril, na področju obdavčitve z davkom na dodano vrednost, v nobenem primeru in
               nikjer ne upošteva takšnih rešitev oziroma takšnega prometa blaga, ki bi ga bilo moč
               obdavčiti z znižano stopnjo.</p>
               <p>6. direktiva prav tako ne dovoljuje uporabe tako imenovane ničelne davčne stopnje.
               Se pravi tako imenovane prave oprostitve, kjer bi davčni zavezanci imeli pravico do
               poračuna vstopnega davka in hkrati do obračunavanja davka na dodano vrednost po
               vrednosti nič, kar v bistvu pomeni pravo oprostitev za te dobave blaga, kot jih je
               predlagatelj zakona v predlogu tudi omenjal. Torej za nosilce besed, zvoka in slike.</p>
               <p>Uveljavitev takšnih sprememb ali takšnih rešitev, ki jih predlagatelj predlaga, bi
               za to bile v popolnem nasprotju z mednarodnimi obveznostmi, ki jih je naša država
               doslej prevzela, in hkrati tudi z vsemi sistemskimi in teoretičnimi rešitvami in
               načeli, na katerih temelji sistem davka na dodano vrednost kot celota. Zaradi vseh
               teh razlogov, torej vlada nasprotuje predlaganemu zakonu o spremembah in dopolnitvah
               zakona o davku na dodano vrednost in predlagamo državnemu zboru, da ga zavrne.
               Hvala.</p>
            </sp>
            <sp xml:id="SDZ3-Redna-07-2001-06-29.sp11">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. V imenu poslanskih skupin sta se k besedi priglasila, najprej gospod
               Feri Horvat in potem gospod Ivan Mamić. Gospod Feri Horvat v imenu poslanske skupine
               Združene liste socialnih demokratov. Izvolite.</p>
            </sp>
            <sp xml:id="SDZ3-Redna-07-2001-06-29.sp12">

               <speaker>FRANC (FERI) HORVAT:</speaker>

               <p>Hvala za besedo. Spoštovane kolegice in kolegi, gospe in gospodje! V poslanski
               skupini v veliki meri soglašamo s tem, kar je napisano v predlogu zakona o oceni
               stanja, razlogih in pa ciljih zakona, in s tem, seveda, kar je uvodoma povedal
               predlagatelj, poslanski kolega Vizjak. Predvsem menimo, da za nas vsebinsko predloga
               nista sporna, celo vam bom na koncu povedal, mislim, da bi celo za področje gasilstva
               bila lahko ugodnejša varianta, ne samo znižanje stopnje, ampak oprostitev prav glede
               tudi na to, kar piše v direktivah, če jih jaz prav razumem oziroma prav berem na
               osnovi elaborata,ki ga je pripravil raziskovalni center državnega zbora.</p>
               <p>Mislim, da se sploh ne rabimo prepričevati o pomenu gasilstva, o pomenu te
               dejavnosti, ki ni samo dragocena, ampak več kot potrebna. Če se boste spomnili, smo
               tudi kot poslanska skupina in posamezni poslanci vsako leto v proračunih podpirali
               gasilstvo, bodisi z amandmaji, s podporo amandmajev ali na drug način. Tudi sam
               osebno sem, ne glede na to kaj sem delal, na katerih poslih sem bil v življenju, sem
               vedno bil ne samo simpatizer, ampak tudi aktivno podpiral dejansko gasilsko
               dejavnost.</p>
               <p>Podobno velja tudi za drugo področje, ki ga predlaga predlog zakona, da bi se celo
               dalo ničelno stopnjo za nosilce besede, slike in zvoka s področja književnosti,
               umetnosti, znanosti in izobraževanja. Čeprav je to spet vprašanje, če ni to v
               koliziji z direktivo, ki predvideva tukaj znižanje stopnje, ne pa ničelno stopnjo.</p>
               <p>Vendar se ob tem postavlja več vprašanj na katera odgovori nas vodijo tudi k temu,
               da mislimo, da ni najprimernejša rešitev sprejem tega zakona za reševanje teh dveh
               problemov, in pa obstajajo še kakšni drugi problemi. Spomnite se, ko smo imeli
               razpravo, zadnjo razpravo o spremembah in dopolnitvah zakona o DDV-ju, da je bila
               vrsta drugih predlogov še dana, s področja avtošol in še kakšne.</p>
               <p>Naj za to stališče, da ni to najprimernejši način, navedem še nekatere argumente. Mi
               mislimo, da je potrebna celovita in temeljita obravnava sprememb stopenj DDV-ja in pa
               tudi financiranja gasilskih organizacij oziroma njihove dejavnosti. O tem je govoril
               kolega Pucko, ko je poročal v imenu odbora za finance. Kajti zavedamo se, da dejansko
               financiranje gasilske dejavnosti ni zadovoljivo rešeno oziroma se ne zagotavlja
               dovolj sredstev za to dejavnost.</p>
               <p>Vendar ko govorimo o iskanju primernejše, celovitejše rešitve, ne moremo mimo tega,
               da, kot sem že omenil, so še nekatera druga področja v zvezi z DDV, ki so razmisleka
               vredna in kjer so predlogi za znižanje stopnje ali pa tudi oprostitve, da ne moremo
               mimo tega, na kar opozarja vlada, da ne upoštevamo direktiv Evropske unije in
               mednarodnih obvez, ki jih imamo v zvezi s sistemom DDV, oprostitev in znižanih
               stopenj. In navsezadnje ne moremo tudi, če smo pošteni in realni, mimo finančnih
               posledic. Res, da v tem predlogu zakona piše, da ta zakon ne bo zahteval
               dodatnihsredstev v proračunu - to je en del resnice - vendar bo izpad, kakršnekoli
               bodo olajšave ali pa celo oprostitve, zahteval potem dodatne vire od drugih
               zavezancev za DDV ali iz drugih davčnih virov. Tako da si moramo tu naliti čistega
               vina, vendar tega ne uporabljam kot argument proti, recimo, gasilstvu; samo toliko,
               da opozorim na to, da ne bi govorili nekaj, kar ni točno.</p>
               <p>Drugi argument za to, da ta zakon ni primerna pot za reševanje teh problemov, je
               sklep državnega zbora z dne 11.4., ko smo prav o teh vsebinah tudi razpravljali in
               sem potem sam predlagal sklep, ki ga je odbor sprejel tako rekoč soglasno, samo en
               glas je bil proti, 35 glasov za pa - namreč predlog vladi, da pripravi do konca
               junija predlog zakona o spremembah in dopolnitvah zakona o DDV prav v členih, ki se
               nanašajo na znižane stopnje in oprostitve. Vlada v svojem mnenju, v zadnjem odstavku,
               zagotavlja, da upošteva ta predlog in da pripravlja ta predlog sprememb in
               dopolnitev. Mislim, da je primerno, da počakamo na ta predlog in se takratdejansko
               odločamo o namenih, za kaj bomo sprejeli znižane stopnje in oprostitve.</p>
               <p>In tretji argument - malo sem ga že omenil na samem začetku - ki kaže odnos do
               samega konkretnega predloga, kje naj bi bile oprostitve in kje naj bi bile znižane
               stopnje. Če pravilno razumem šesto direktivo, predvideva ravno nasprotno: pri knjigah
               in podobnem omogoča znižane stopnje, oprostitve pa omogoča pri dejavnostih v javnem
               interesu, in to je prav gotovo gasilska dejavnost.</p>
               <p>To bi bilo tako skladneje potem tudi, po mojem mnenju, z direktivami, sploh če
               gledamo v tej študiji raziskovalnega centra na strani štiri, kjer v štirih alineah
               našteva pogoje, da se lahko gre v oprostitve. Mislim, da gasilska organizacija vse te
               pogoje izpolnjuje. Tako, da je bila ta rešitev korektnejša s tega formalnega vidika,
               materialno pa za gasilce tudi, ker bi dejansko več pridobili z oprostitvijo kot pa z
               znižanjem stopnje.</p>
               <p>Tako, da glede na vse to predlagam, oziroma je naše stališče, da zakona, tega zakona
               ne podpremo, ampak da počakamo na to, da vlada predloži predlog, ki ga pripravlja, in
               da potem v čim krajšem času poskušamo skozi tisti zakon najti primerne rešitve za to,
               za kar se zavzema predlagatelj, in za še kaj drugega. Hvala lepa.</p>
            </sp>
            <sp xml:id="SDZ3-Redna-07-2001-06-29.sp13">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Besedo ima gospod Ivan Mamić v imenu poslanske skupine Nove Slovenije.
               Izvolite. Gospod Horvat, se lahko prosim izključite? Hvala lepa.</p>
            </sp>
            <sp xml:id="SDZ3-Redna-07-2001-06-29.sp14">

               <speaker>IVAN MAMIĆ:</speaker>

               <p>Hvala. Pozdravljeni vsi prisotni. Ali je proceduralno ali kaj? Poslanci Nove
               Slovenije podpiramo predlog za znižanje DDV-ja za gasilsko opremo in knjige. Po
               spremembi zakona o davku na dodano vrednost je predlagana uvedba nižje, 8% davčne
               stopnje za gasilsko zaščitno in reševalno opremo in uvedba davčne stopnje v višini 0%
               za knjige, nosilce besede, slike, zvoka itn.</p>
               <p>Kar smo že danes slišali od govornikov pred mano, situacija izgleda slabo. V
               najboljšem primeru bo zakon začel veljati oziroma se izvajati čez kakšni dve leti -
               kot optimist bom rekel tako. Kar pomeni, da se med tem časom lahko zgodi, ne vem kaj.
               Ni pa zagotovljeno, da bodo gasilska društva med tem časom kaj s tem zakonom, ki ga,
               če ga bomo podprli, pridobila. Tako, da jaz mu ne zaupam kaj preveč. Sem mnenja, da
               se ta stvar čimprej reši. Lahko uporabim besedo kot preventivno.</p>
               <p>Zavedati se moramo, da gasilska prostovoljna društva ne opravljajo zgolj javne
               službe glede požarne varnosti, temveč so pogosto tudi jedro družbenega življenja na
               slovenskem podeželju. Mnoga manjšinska gasilska društva so v izredno težki materialni
               situaciji. Znižanje davčne stopnje jim bi olajšalo obnovo zastarele opreme. To so
               pravzaprav podatki s terena. Jaz namreč te stvari spremljam dolgo časa, sem bil tudi
               v občinskem štabu civilne zaščite, sicer jaz sem bil za reševanje izpod ruševin,
               ampak smo tesno sodelovali z gasilci. In poznam njihovo stisko vsa leta in jih v
               celoti podpiram. In tudi, če bi se ta predlog sprejel, bi še zmeraj imeli premalo in
               ne bi njihov problem bil rešen.</p>
               <p>Torej povem lahko za konkretne primere iz svojega okolja, ko prostovoljna gasilska
               društva še zdaj s predvidenimi sredstvi ne morejo nabaviti niti najbolj potrebne
               reševalne opreme. S takšno politiko na področju gasilstva spravlja vlada v
               življenjsko nevarnost gasilce, ki so na čisto prostovoljni bazi pripravljeni reševati
               življenja in materialne dobrine. Vemo, da je človeško življenje neprecenljivo, to je
               gospod Feri lepo poudaril, da nima smisla o tem niti govoriti. Zato apeliram na
               vsakega od vas, da podprete znižanje davčne obremenitve za gasilsko opremo, ki jo
               uporabljajo gasilska društva.</p>
               <p>Če povem, to kar sem rekel, da so podatki s terena, še to. Da recimo, konkretno za
               Vipavsko dolino, pa verjamem, da je takih problemov tudi po ostalih delih Slovenije,
               smo gasilci iz Vipavske doline po zračni liniji v neposredni bližini Krasa. Za Kras
               vemo, kako je izpostavljen, ko nastanejo požari, torej, če rečem v navednicah, <q>"v
               požarni sezoni"</q>, in če hočejo pomagati, preden pridejo iz Vipavske doline do Krasa,
               izgubijo toliko časa, zaradi slabe opreme, ne nazadnje tudi zaradi slabih poti -
               dobro, to je stvar prometa, ampak problem je kompleksen. In preden pride pomoč iz
               Vipavske doline v Komen, ki je zelo blizu, lahko pogori pol Komna.</p>
               <p>Zavedam, da bi moral DDV delovati čim bolj davčno nevtralno. To pomeni, da bi bilo
               zgolj z vidika finančnega ministra najbolj primerna uvedba enotne davčne stopnje.
               Vendar se z davki ne zasledujejo izključno fiskalni cilji, temveč tudi socialni in
               gospodarski in ostali družbeni cilji. Zato so na določenih področjih uveljavljene
               znižane davčne stopnje oziroma oprostitve. Pomembno je, da določimo prioritete, ker
               se skozi davčne olajšave lahko zasledujejo tudi širši družbeni interesi. Sem že
               navedel prej.</p>
               <p>Globoko sem prepričan, da med te prioritete sodi tudi nabava gasilske opreme za
               potrebe gasilskih društev. Izkušnje iz preteklih let nam govorijo, da je čisto
               sprenevedanje, da je mogoče za preživetje gasilstva poskrbeti zgolj prek drugih
               vzvodov, kot so na primer subvencije, dotacije, takse in podobno. Takšni instrumenti
               enostavno ne dajejo želenih rezultatov. Zato jih jepotrebno podpreti tudi z davčnimi
               olajšavami. Zagotovo pa se naš davčni sistem ne bo sesul že zaradi tega, ker bodo
               gasilska društva kupovala gasilsko opremo po znižani stopnji. V prid temu govori tudi
               dejstvo, da imajo v kar precej državah Evropske unijenižje stopnje DDV, kot so v
               Sloveniji.</p>
               <p>Izračunati moramo tudi, kaj se splača - ali se splača, da pogori, recimo, neka
               tovarna, zato ker so bila sredstva pomanjkljiva? Absurdno je tudi, da gasilska
               društva zberejo več kot polovico potrebnih sredstev s pomočjo prostovoljnih
               prispevkov in donacij <stage>(to je približno 900 milijonov SIT)</stage>, od česar morajo nato
               plačati DDV 19%. Torej, koliko so dobili? Ali je to potem sploh donacija, bi se lahko
               vprašali.</p>
               <p>Velika vladajoča koalicija ima možnost, da s sprejetjem predlaganih davčnih olajšav
               prispeva k enakomernejšemu regionalnemu razvoju. Davčne spodbude na področju
               leposlovja so nujno potrebne zaradi ohranjanja slovenskega jezika, ki je eden izmed
               temeljev slovenske identitete. Toliko za konec. Hvala lepa.</p>
            </sp>
            <sp xml:id="SDZ3-Redna-07-2001-06-29.sp15">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. V imenu poslanske skupine Demokratične stranke upokojencev bo mnenje
               predstavil gospod Valentin Pohorec. Izvolite.</p>
            </sp>
            <sp xml:id="SDZ3-Redna-07-2001-06-29.sp16">

               <speaker>VALENTIN POHOREC:</speaker>

               <p>Hvala za besedo. Ni dolgo, kar je bil vložen amandma k temu zakonu, ki sem ga vložil
               v imenu gasilske zveze Slovenije. O tem amandmaju je bila dokaj široka razprava,
               dobil je široko mnenje in podporo, da je treba zadevo v Sloveniji nekako rešiti. Da
               pa, kot smo dobili takrat obrazložitev in tudi danes, samo ta znižana davčna stopnja
               ni izključna rešitev.</p>
               <p>Državni zbor je takrat z večino glasov sprejel zavrnitev sprejema tistega amandmaja
               in je sprejel določene sklepe. Najprej pričakujem, da se bodo ti sklepi na nek način
               realizirali. To pričakujem od vlade in od vseh drugih pristojnih služb. In ko se to
               še ni prav ohladilo, imamo nov amandma, enake vsebine.</p>
               <p>Ne bi rad sodil o političnih motivih tega. Zdi se mi pa neprimerno, da so nekateri
               izrabili tisto glasovanje zadnjič in obvestili vsa gasilska društva v Sloveniji, vse
               območne gasilske zveze, kdo je kako glasoval. To se mi zdi vsaj politično malo
               neokusno, čeprav sem tudi sam eden od funkcionarjev v tej organizaciji. In če danes
               razpravljam drugače, upam, da ta razprava ne bo že jutri poslana vsem gasilcem v
               Sloveniji.</p>
               <p>Takrat sem se po tej razpravi strinjal in se tudi danes strinjam z obrazložitvijo
               predloga, ki je bil takrat podan in danes s strani predsednika odbora za finance ter
               s strani gospoda Končana kot predstavnika vlade.</p>
               <p>Želim in pričakujem, da bo vlada prinesla ustrezne rešitve. Sam sodim, po proučitvi
               vseh teh argumentov, ki so bili takrat dani in danes, da gasilstvo rabi pač primeren
               način financiranja nabave svoje opreme, pa četudi bo iz tega plačan davek državi, kot
               ga plačujejo, tudi vsi drugi, gorski reševalci, jamarji, rdeči križ, navsezadnje
               vojska in policija, ki vsi delujejo v sistemu obrambe, zaščite in reševanja. Najti
               moramo torej rešitev ustreznega financiranja prostovoljnega gasilstva, tudi
               poklicnega gasilstva, in sicer v tistem smislu, da so organiziranikot javna služba,
               da imajo za to sklenjeno pogodbo, da so organizirani po sprejetih odredbah vlade, ki
               govori o organiziranju in opremljanju, da gre za opremo skladov s temi odredbami, ne
               da si izmišljujemo vse mogoče, polnimo garaže, nato pa to stane tudi vzdrževanje in
               vse tisto, da torej delujemo v skladu s sprejetim sistemom.</p>
               <p>Imamo zakon o varstvu pred naravnimi in drugimi nesrečami, imamo zakon o požarni
               varnosti, imamo zakon o gasilstvu, imamo izpeljane podzakonske akte. Če je tu treba
               kaj spremeniti, spremenimo to, drugače pa se ravnajmo po nekem sistemu, ki za to
               državo naj velja.</p>
               <p>Res pričakujem, in to sem takrat dobil tudi neko ustno, bi rekel, zadoščenje od
               samega ministra, gospoda Ropa, dajmo v letu 2002 - ker je proračun bil takrat tik
               pred sprejemom - najti primerno rešitev, kako bi rešili tiste probleme, ki tarejo
               današnji položaj, vendar v skladu s tem sistemom. Torej, da ne bom dolg in da ne bom
               ponavljal. Čeprav se z vsem tistim, kar je gospod Vizjak obrazložil, strinjam, pa še
               gospod Feri Horvat je dal podporo temu, tudi jaz se strinjam, vendar kot poslanec
               želim, da se v tej državi obnašamo do vseh vprašanj nekako enako in v skladu s
               sprejetimi zakoni, predpisi in pošteno, do vseh enako po nekih načelih. Pričakujem
               torej najprej realizacijo tistih naših sklepov državnega zbora, da vidimo, kako in
               kaj bo. Tam je bilo tudi tisto glavno sporno vprašanje, da gasilci plačujejo davek
               tudi iz naslova prostovoljno zbranih sredstev. Ko to vložijo v nabavo osnovnih
               sredstev, morajo ta davek plačati, torej tudi iz tistega naslova. Tudi v tej zvezi je
               bil sklep sprejet. Pričakujem, da ta moja razprava ne bo jutri poslana vsem
               prostovoljnim gasilcem Slovenije. Hvala lepa.</p>
            </sp>
            <sp xml:id="SDZ3-Redna-07-2001-06-29.sp17">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Stališče poslanske skupine Liberalne demokracije Slovenije bo predstavil
               gospod Blaž Kavčič. Izvolite.</p>
            </sp>
            <sp xml:id="SDZ3-Redna-07-2001-06-29.sp18">

               <speaker>BLAŽ KAVČIČ:</speaker>

               <p>Hvala za besedo. Spoštovani! Predlog zakona je bil komentiram in verjetno bi bilo
               zdajle mesto zelo kratkih, jasnih mislih okrog tega. Ta predlog zakona je v svoji
               vsebini škodljiv in ga ne velja podpreti. Škodljiv, njegova izvedba bi bila škodljiva
               tako za sistem javnih financ kot tudi za uporabnike, ki jim je navidezno namenjena.
               To moram zelo jasno povedati.</p>
               <p>Torej uporaba tega zakona je z vidika sistema javnih financ, kot smo ga sprejeli,
               popolnoma nekonsistentna. Ne bom ponavljal detajlov, naj povem samo to, da je uporaba
               znižane stopnje, ki je namenjena, recimo gasilcem, pa naj bi se nanašala na stopnje,
               ki se obračunavajo na vstopni strani, popolnoma nekonsistentna z namenom, ki ga
               navaja predlagatelj v tem delu predloga.</p>
               <p>Zakaj je škodljiva za gasilstvo ta zadeva? Zato je škodljiva, ker jemlje čas, da bi
               se ukvarjali s tistimi instrumenti za podporo gasilstvu, ki jih gasilstvo zasluži in
               ki so izvedljivi v okviru sistema, ki ga v tej državi imamo. To je treba jasno
               povedati. Ta zakon intaki predlogi zakonov jemljejo čas in mečejo pesek v oči, so pa
               v določeni smeri, v določeni meri seveda logični. Logični predlogi zakonov, ki gredo
               v tisti del, v tisti predal, ki pomeni, lahko tudi ukinemo davke, ukinimo to, ukinimo
               ono in te zadeve se navidezno lahko slišijo dobro, so pa seveda popolnoma nerealne in
               neizvedljive.</p>
               <p>Nekoliko bolj se mi zdi strokovno konsistenten tisti del, ki govori o ničelni
               stopnji, je pa verjetno iz kvantitativnih razlogov nesprejemljiv in je možno tudi tu
               najti boljše rešitve za ureditev tega problema.</p>
               <p>Zato v imenu poslanske skupine Liberalne demokracije Slovenije popolnoma jasno
               priporočam nesprejem tega predloga zakona. Hvala lepa.</p>
            </sp>
            <sp xml:id="SDZ3-Redna-07-2001-06-29.sp19">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mag. Vizjak bo predstavil mnenje poslanske skupine.</p>
            </sp>
            <sp xml:id="SDZ3-Redna-07-2001-06-29.sp20">

               <speaker>MAG. ANDREJ VIZJAK:</speaker>

               <p>Hvala lepa še enkrat <gap n="..."/><stage>/Ni vključen, ni razumljivo./</stage><gap n="..."/> ta predlog novele zakona
               predvsem iz naslednjih razlogov. Ne bom se ponavljal in ne bom govoril o pomenu
               gasilstva tako in drugače, kar sem danes tu že povedal. Dotaknil se bom pa, bi rekel,
               načina in možnosti reševanja tega problema, ki smo ga tu vsi komentirali. V nasprotju
               z nekaterimi predstavniki poslanskih skupin koalicije, ki so pač govorili, da to ni
               primeren način, da so drugi načini bolj primerni, smo v Socialdemokratski stranki
               poskusili sedaj s tremi načini. Vsi ti trije načini so bili obsojeni, češ da so
               nekonsistentni, da so škodljivi gasilstvu in ne vem, kaj še vse. Nihče od te
               zveličane koalicije pa ni povedal, kateri je pravi način, kako. Ta pravi način, da bi
               nekako tudi lahko realizirali in, seveda, tudi gasilstvu pomagali.</p>
               <p>Naj obudim nekoliko spomin. V Socialdemokratski stranki smo na proračun Republike
               Slovenije vlagali amandmaje v smislu povečanja postavke ustreznim institucijam, pa je
               bilo s strani predstavnikov koalicije povedano, da to ne bo doseglo pravih in da bo
               ta denar šel nekim drugim itn. Potem smo poskusili povečati sredstva, ki gredo v
               lokalne skupnosti, tudi z namenom, da se zagotovi ustrezno financiranje gasilstva
               preko lokalnih skupnosti. Tudi ti amandmaji so bili, češ da to ni prava pot, da se bo
               ta denar porabil za vse kaj drugega, kot to. Sedaj je tu tretji, pred nami je tretji
               poskus, da nekako na stroškovni ravni pomagamo gasilstvu, pa je celo obsojen, češ da
               je ta način škodljiv za gasilstvo - od kolega Kavčiča - in da meče pesek v oči.</p>
               <p>Prav zaradi tega, ker nas je zanimalo, kako gasilci gledajo na ta sistem, smo
               poprosili za mnenje tudi njih. Moram vam povedati, da so se številna društva in zveze
               odzvala in ne nazadnje se je odzvala tudi Gasilska zveza Slovenije, ki je na plenumu
               gasilske zveze, dne 19.5.2001 na Igu obravnavala finančno poročilo in program dela
               organizacije in ugotovila, da se je finančno stanje gasilske organizacije v zadnjem
               obdobju še poslabšalo inda je resno ogrožena operativna pripravljenost gasilskih
               enot, gasilska zaščitna in reševalna oprema pa se hitro stara in je z določbami, s
               temi dodatnimi davčnimi obremenitvami postala gasilcem še bolj nedostopna. Moramo
               namreč vedeti, da se z uvedbo davka na dodano vrednost obdavčitev te opreme dvignila
               s 5 na 19 odstotkov.</p>
               <p>Ne vem, če gospodje in predstavnik LDS-a, ki je tu govoril, gospod Kavčič, misli, da
               so gasilci toliko nesposobni, da ne znajo oceniti, kaj je za njih dobro in kaj je za
               njih slabo<gap n=".."/></p>
            </sp>
            <sp xml:id="SDZ3-Redna-07-2001-06-29.sp21">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Vizjak, dovolite, da vas opomnim, da predstavitev mnenj poslanskih skupin ni
               namenjena za repliciranje. Hvala lepa.</p>
            </sp>
            <sp xml:id="SDZ3-Redna-07-2001-06-29.sp22">

               <speaker>MAG. ANDREJ VIZJAK:</speaker>

               <p>Hvala lepa. Komentiram zgolj namen, zakaj v Socialdemokratski stranki podpiramo to
               novelo zakona. Zaradi tega poudarjam, ker je to tretji poskus, kako finančno
               omogočiti in kako financirati te organizacije, da bodo lahko posodabljale svojo
               opremo in, seveda, tudi nekako učinkoviteje opravljale to svoje poslanstvo, ki,
               poudarjam, je človekoljubne narave.</p>
               <p>Glede neskladja z direktivami Evropske unije se tu postavljam na naslednje stališče:
               če je Republika Slovenija znala izboriti in pogajalce zadolžiti, da so izborili
               prehodno obdobje za trošarine za cigarete, ki se bodo v prehodnem obdobju približale
               predpisanim davčnim stopnjam, menim, da je argument gasilstva in slovenske knjige
               bistveno bolj pomemben za našo državo in tudi za naše državljane. Zato menim, da bi
               lahko naše pogajalce zadolžili, da tudi za ta področja izborijoprehodna obdobja in bi
               v tem času celovito, sistemsko uredili to vprašanje.</p>
               <p>Soglašam z marsikom in tudi v poslanski skupini soglašamo, da verjetno ta instrument
               in ta način ni sistemsko dolgoročen in ne zagotavlja neke dolgoročne rešitve tega
               problema. Prav gotovo pa se zavedamo, da je glede na perečo situacijo v gasilski
               zvezi in vseh gasilskih organizacijah nujno potrebno takoj in učinkovito nekaj
               storiti. Prav v tem vidimo pomen in smisel te novele in tudi prav v tem to novelo
               podpiramo. Kajti da ne bomo uničili tega, kar imamo, in da bomo vsaj nekako
               zagotovili razvoj do priprave sistemske rešitve, bomo podprli to novelo. Hvala.</p>
            </sp>
            <sp xml:id="SDZ3-Redna-07-2001-06-29.sp23">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Pismenih prijav k razpravi nisem prejela, zato je razprava poslancev, ki
               bodo razpravljali v nadaljevanju, omejena na pet minut. Najprej je dvignil roko
               gospod Rudolf Petan, potem gospod Maršič. Izvolite, gospod Petan.</p>
            </sp>
            <sp xml:id="SDZ3-Redna-07-2001-06-29.sp24">

               <speaker>RUDOLF PETAN:</speaker>

               <p>Hvala za besedo. Spoštovani! Ta zakon ureja dve povsem specifični področji. Sam se
               bom omejil samo na eno, to je na področje dejavnosti gasilcev.</p>
               <p>Osnovna naloga predvsem prostovoljnih gasilcev je preventiva, in s preventivo bom
               začel, končal bom pa s tistim drugim, tudi osnovnim delom, to pa je izvajanje
               operativne dejavnosti.</p>
               <p>Dejstvo je, da človek nekako ne more preprečiti muhavosti narave in ne more vplivati
               na to, da narava ne bi sprostila svojih sil, ki jih ima. Je pa res, da človek lahko s
               svojo nevestno dejavnostjo še kako pripomore, da pride do naravnih nesreč in da
               narava sprosti svoje sile tudi takrat, ko jih ne bi, če človek ne bi pomagal. Povsem
               normalno se nam zdi, da ob takih priložnostih pokličemo 112 in pomoč je nekako
               zagotovljena ob naravnih nesrečah, pa tudi takrat, ko se zaklenemo v stanovanje in po
               čudnem naključju izgubimo ključ. Tudi takrat ta sistem deluje, ta sistem funkcionira,
               potrebno je pa priznati, da ta sistem prostovoljnega gasilstva ima tudi dolgoletno
               tradicijo v Sloveniji, preko 130 let in še vedno je in hvala bogu je zanesljiv.
               Zanesljiv je zato, ker ne more vsak postati član tega združenja, ampak mora za to
               opraviti seveda izpit, imeti ustrezno znanje in vsako leto preverjati to znanje. In
               seveda zato opravi tudi določeno šolanje. Marsikje, predvsem na podeželju pa seveda
               tudi presega okvire te splošne dejavnosti, ampakker postaja gasilstvo tudi edina
               organizirana organizacija, ki je tudi nekakšen vir in pa pogoj za neko družbeno
               dejavnost v manjših krajih.</p>
               <p>Priznam, da če ta znižana stopnja, ki smo jo predlagali za nabavo opreme za gasilce,
               ne bo sprejeta, da sistem ne bo propadel. To se strinjam. Dejstvo je, da ta sistem je
               preživel veliko sistemov, od monarhije, kraljevine, socializma in tudi danes, pa še
               vedno deluje. To se pravi, da je vraščen v našo družbeno zavest, ima korenine v
               ljudeh. Dejstvo je, da sta pri nas predvsem dva hegemona, ki sta nekako dala pečat
               našemu narodu, to sta Avstrija in pa Italija in tu se ravno vidi, koliko je država
               namenjala, katera država namenjala za ta sistem zaščite in varstva pred požarom. Vsaj
               v začetku v področje, ki ga je pokrivala Avstrija, pa je ne mislim hvaliti, je ta
               sistem bistveno bolj vraščen in seveda za to je tudi bistveno več gasilcev. Dejstvo
               je, da so nekatere države, ki so imele dobro organiziran sitem požarnega varstva,
               popolnoma uničile ta sistem, lahko navedem Hrvaško, pa ne bom našteval, zakaj.
               Dejstvo je, da je ta sistem deloval dobro, vedno so se pojavljale nove zahteve, z
               razvojem tehnike je gasilstvo moralo vedno uporabljati nove metode in pri tem seveda
               tudi vedno več znanja. In nekako vedno so dobro parirali in zato seveda rabijo pač
               neko podporo. Dejstvo je, da ta sistem deluje predvsem na prostovoljnosti.</p>
               <p>S prihodom tržnega gospodarstva v našo družbo je ta sistem seveda načet, sistem
               prostovoljnosti je načet, vsak želi za to imeti neko plačilo, ampak ta sistem še
               vedno deluje na prostovoljnosti in zato je treba to podpirati, dokler bo sploh to
               možno. Verjetno bo prišel trenutek, ko prostovoljnost ne bo več možna in seveda nihče
               ne bo želel delati zastonj, še posebej, če pri tem pomaga drugemu.</p>
               <p>Pri tem, seveda, ljudje, ki delujejo v tem sistemu, porabijo ogromno časa za to, da
               pridobivajo nova znanja, da vzdržujejo objekte, ki jih imajo na razpolago, in,
               seveda, pri tem nikoli ne vprašajo, ko je treba pomagati, koliko bo pa kdo plačal.
               Seveda so pa veseli vseh prostovoljnih prispevkov in tudi oni morajo slediti razvoju
               tehnike. Zato, seveda, ta sistem rabi opremo.</p>
               <p>Plačevati davek na kupljeno opremo, tega pa enostavno ljudje ne razumejo. Ni dosti
               verbalna podpora, edina podpora je takšna, ni potrebna verbalna, ampak samo zakon je
               treba podpreti ali pa dati sredstva tako ali drugače. Mi ne trdimo, da je to
               najboljši sistem, lahko najdete tudi kakšnega drugega. Vendar ne samo reči, da je to
               zapravljanje časa, pri tem pa ne dati boljših predlogov. Mi smo dali enega od
               predlogov in zato prosimo, seveda, za podporo.</p>
               <p>Da zaključim, ker se mi čas izteka. Končal bom z operativno dejavnostjo. Prihajam s
               celjskega. Tu je bilo v zadnjem času nekaj velikih požarov, ki so imeli katastrofalne
               posledice. Poglejte v Gorenju. Ne bom našteval, kaj je bilo, pogorela je Rogaška,
               ključni objekt, in v Termah v Uniorju v Zrečah prav tako.</p>
            </sp>
            <sp xml:id="SDZ3-Redna-07-2001-06-29.sp25">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Petan.</p>
            </sp>
            <sp xml:id="SDZ3-Redna-07-2001-06-29.sp26">

               <speaker>RUDOLF PETAN:</speaker>

               <p>Da, zaključim. Mene ni treba prepričevati še s kakšnim dodatnim požarom, da je
               potrebna pomoč. Če pomoč ne bi bila takšna, kot je bila, bi bile posledice
               katastrofalne. Zato apeliram na vse, podprite ta zakon. Seveda, če boste dali še
               boljše predloge, bomo veseli in jih bomo tudi podprli. Bom podprl ta zakon in prosim
               tudi druge, da to podprejo. Hvala.</p>
            </sp>
            <sp xml:id="SDZ3-Redna-07-2001-06-29.sp27">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Besedo ima gospod Maršič.</p>
            </sp>
            <sp xml:id="SDZ3-Redna-07-2001-06-29.sp28">

               <speaker>DORIJAN MARŠIČ:</speaker>

               <p>Hvala lepa za besedo, gospa podpredsednica. Spoštovane kolegice in spoštovani kolegi!
               Sam moram reči, da podpiram delo gasilcev, tako poklicnih kot prostovoljnih. Njihova
               vloga je prav gotovo znana in njihov pomen neizpodbiten. Vendar pa opozarjam na
               nekatere pomanjkljivosti, ki so vezane na financiranje teh javnih gasilskih služb, in
               uporabljam izraz javne gasilske službe, vendar ne v povezavi toliko z oprostitvami
               davkov, kot pa sistemov financiranja v samih lokalnih skupnostih.</p>
               <p>Vlada je predpisala uredbo o minimalnem zagotavljanju opreme in organizacije v teh
               gasilskih službah v lokalnih skupnostih. Gasilska zveza je predpisala
               standardizacijo. Žal pa moram ugotavljati, da posamezne lokalne skupnosti na predloge
               gasilskih, samih gasilskih organizacij, sprejemajo organizacijo in opremljanje, ki ni
               v skladu s temi merili, niti v skladu s standardizacijo. Jasno, velikokrat župan
               sprejme ta sklep na osnovni predloga samih gasilcev, niti ne ve kaj sprejema, potem
               pa, seveda, pridejo naslednje leto: <q>"Župan, sprejel si sklep, sedaj pa nam
               zagotavljaj sredstva"</q>. Tu je osnovni problem, v drobljenju naših občin, v premajhnih
               proračunih, pri tem, da nediskriminatorno določamo, da so vsa gasilska društva ali pa
               večina gasilskih društev javnih gasilskih služba, v tem da si sami izven
               standardizacije in izven meril nabavljajo bogato gasilsko opremo, ki dostikrat niti
               ni potrebna v takem obsegu in v taki kvaliteti in v taki velikosti, in potem seveda
               denarja v proračunu ni, pa ne vedno po krivdi samih gasilcev in gasilskih
               organizacij, dostikrat tudi na osnovi krivde občinskih svetov, ki sprejemajo
               proračune na predlog župana, ki namenoma v teh postavkah ne zagotavljajo dovoljšnjih
               sredstev za 100% financiranje javne gasilske službe. Seveda zaradi tega, ker potem z
               veseljem prepuščajo dodatno zagotavljanje sredstev prostovoljnim gasilcem, ki morajo
               prosjačiti za denar, ki dobivajo donacije in, jasno, tu je potem nezadovoljstvo
               veliko. Sam pravim, da je tu vendarle s strani županov dostikrat velika manipulacija,
               po kateri njihova slabost v zagotavljanju sredstev javne gasilske službe znotraj
               proračunov potem skozi mala vrata poskuša še skozi zmanjševanje davkov in tako
               naprej, pridobivati dodatna sredstva in olajševati proračune občin. Javna gasilska
               služba se mora financirati tako kot javna komunalna služba kot zagotavljanje preskrbe
               z vodo in tako naprej, kar pomeni 100% zagotavljanje. In za to morajo najprej župani
               poskrbeti sami. Dostikrat se pa ravno tu pristrižejo sredstva.</p>
               <p>Poleg tega naj poudarim še hipertrofijo same gasilske organizacije; v to se nihče
               noče spuščati, zaradi tega, ker je to velika organizacija, ker je tu 120.000
               gasilcev, vsi imajo svoje družinske člane in je to tudi še kaj drugega kot samo
               gasilska organizacija.</p>
               <p>Mislim, da ne bi smeli prepuščati opremljanja samim gasilskim organizacijam, da bi
               tu morali dosledno spoštovati standardizacijo, ki jo je gasilska zveza Slovenije v
               soglasju z ministrom in upravo za zaščito in reševanje določila, in bi težave bile
               bistveno manjše. Verjemite mi, v Sloveniji se <q>"velik denar"</q> preliva v gasilske
               organizacije. Po ocenah, ki smo jih slišali na odboru za obrambo, približno na leto
               okoli 3 milijarde tolarjev. To ni <q>"majhen denar"</q>.</p>
               <p>Mislim, da bi morali razmisliti tudi o tem, da bi se gasilstvo samo tudi v veliki
               meri poskušalo profesionalizirati. Prostovoljstvo seveda ima svojo tradicijo, ga gre
               negovati, vendar je treba iti v profesionalizacijo te dejavnosti, in pa razmišljati o
               tem, da v bodočih regijah najdemo tudi mesto, da se na regionalnem nivoju gasilska
               organizacija organizira.</p>
               <p>In nazadnje, sem za to, da spoštujemo dogovor, ki smo ga sprejeli v državnem zboru,
               da se v zvezi z oprostitvami davkov pristopi k celovitemu razreševanju. Tu je še
               vrsta drugih problemov, problemov donacij. Mi neposredno obdavčujemo donacije, tudi
               tuje donacije, ki prihajajo, in se donatorji preprosto umikajo.</p>
               <p>Tako da mislim, da skupaj s tem, kar sem povedal, in s pogledom na to, da bomo imeli
               praktično še na tej seji - in s tem zaključim - državnega zbora, upam, razpravo o
               nacionalnem programu varstva pred naravnimi in drugimi nesrečami in se bomo
               temeljiteje pogovarjali o organizaciji, opremljanju in tudi financiranju te službe.
               Hvala lepa za pozornost.</p>
            </sp>
            <sp xml:id="SDZ3-Redna-07-2001-06-29.sp29">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Preden dam besedo naslednjemu govorniku, spoštovane kolege in kolegice
               vljudno prosim, da se razprava, ki se vrši zdaj, ne sprevrže v splošno razpravo o
               gasilstvu v naši državi.</p>
               <p>Pred sabo imamo tehnični zakon s tremi členi, ki, seveda, govori o zmanjšanju
               stopnje davkov. Tako, da vljudno prosim, da se držimo predloga zakona, ker vse
               razprave zdaj grejo v smeri splošne razprave o razmerah o gasilstvu v naši državi.
               Najlepša hvala. Naslednji, k repliki se je javil gospod Jerovšek. Tudi vi k repliki,
               potem gospod Petan. Izvolite.</p>
            </sp>
            <sp xml:id="SDZ3-Redna-07-2001-06-29.sp30">

               <speaker>JOŽEF JEROVŠEK:</speaker>

               <p>Hvala lepa. Replicirati želim gospodu Maršiču. V svojem nastopu, ko je se ostro
               opredelil proti temu, da bi gasilska zaščita lahko kupovala po znižani davčni
               stopnji, je uporabil nekaj, po mojem mnenju nesprejemljivih tez oziroma dokaj
               <q>"čudnih"</q> tez.</p>
               <p>Namreč za stanje, kakršno je v gasilstvu, so krive majhne občine in župani. Župani,
               ti župani, ki nimajo posluha za gasilstvo in namenoma ne namenjajo dovolj sredstev za
               delo javne službe. Če jaz vem, prihaja iz Koprskega, bi ga rad vprašal, kako je na
               Koprskem, ker tam majhnih občin nimajo. To pomeni, da v koprski občini imajo pa
               gasilstva društva polno malho denarja. Vaša županja jeprav gotovo pokrila vse,
               seveda, pričakovanja gasilskih društev. Županja, ja. Prav gotovo pokrila vsa
               pričakovanja gasilskih društev.</p>
               <p>Jaz tak način kot ste tu znesli, gospod Maršič, razumem kot nerazumevanje.
               Nerazumevanja do dejavnosti gasilskih društev, prostovoljnih gasilskih društev, nisem
               mogel pričakovati v tem zboru. Namreč, morda vam ni jasno, jaz pa trdim in moja teza
               je, da te normalne občine, ki so nekje v normalnem obsegu, imajo tudi bistveno več
               posluha za prostovoljno gasilsko dejavnost, da župani in prostovoljna gasilska
               društva delajo z roko v roki pri reševanju lokalnih in komunalnih zadev. In to
               zgledno delujejo.</p>
               <p>Seveda pa sem prepričan, da bi vsak župan želel nameniti tudi svojemu gasilskemu
               društvu bistveno več denarja. Ste pa vi na oblasti, poskrbite, da bodo župani imeli
               več denarja in ga bodo tudi delegirali naprej. Hvala lepa.</p>
            </sp>
            <sp xml:id="SDZ3-Redna-07-2001-06-29.sp31">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K repliki se je javil še gospod Petan, potem zopet gospod Maršič. Na
               razpravo pa čakajo še gospod Džuban, gospod Zlobec in gospod Drobnič.</p>
            </sp>
            <sp xml:id="SDZ3-Redna-07-2001-06-29.sp32">

               <speaker>RUDOLF PETAN:</speaker>

               <p>Hvala za besedo. Torej, tudi sam mislim, da bi morali tu imeti splošno razpravo zato,
               ker bomo imeli to priložnost jeseni, ko bomo organizirali takšno razpravo glede na
               sklep odbora za obrambo. Vendar pa repliciral gospodu Maršiču, ampak bolj kot
               dopolnitev kot pa replika.</p>
               <p>Res je, strinjati se ne morem s tem, da je drobljenje občin pripomoglo k temu.
               Namreč, to nima nobene zveze z zakonitostjo nesreče, kot se reče, nesreča nikoli ne
               počiva - že slovenski pregovor to pravi. To se pravi, tudi če občine razdrobimo ali
               združimo, nesreča nikoli ne počiva.</p>
               <p>Moram mu pa dati prav, ko pravi, da marsikatero društvo ne upošteva standardizacije
               opreme in kupujejo opremo, ki je v bistvu res ne rabijo. To se strinjam. Vendar treba
               je tudi priznati, da je tega vedno manj in da je v preteklosti prihajalo do tega,
               danes pa vedno manj.</p>
               <p>Ne morem se pa z njim strinjati, ko pravi, da bi morala gasilska društva
               prostovoljno delovati kot javna služba, isto kot javna komunalna služba. Jaz vem, da
               ni mislil dobesedno tako. Kajti sam je prepričan, da recimo neki odvoz smeti se ne da
               primerjati z javno gasilsko službo. Kajti če en dan zakasni odvoz smeti, ne bo sicer
               kaj posebej prijetno, vendar če pa služba, ki je zadolžena za varstvo pred požarom
               zakasni pet minut ali pa eno minuto, je pa lahko že katastrofa. Vem, da ni mislil
               tako, ampak samo spomnim ga naj.</p>
               <p>Me je pa presenetila njegova trditev - mislim, da sem ga prav razumel - da bi morala
               pri nas iti rešitev tudi v smeri profesionalizacije. Mislim, da so to poskušali
               narediti v sosednji državi, na Hrvaškem, vendar se je zgodilo to, da so popolnoma
               uničili sistem varstva pred požarom. V kraju, kjer sem tudi sam aktiven pri gasilcih,
               imamo stike z nekaj društvi s sosednje države Ko pridejo na naša srečanja, toliko, da
               se jim ne potoči solza, ko vidijo kako je pri nas, kako je pa sedaj pri njih. Tudi
               včasih je bilo pri njih tako. Oni so popolnoma uničili sistem prostovoljnega
               gasilstva. Sedaj so se zavedli te napake, vendar mislim, da jim to - in to sami
               priznavajo - kljub temu da se trudijo, da bi zopet vzpostavili to prostovoljnost na
               noge, verjetno ne bo nikoli uspelo. Ker to, kar enkrat uničiš, zelo težko popraviš.</p>
               <p>Bi še pa to dejal, da oprostitev ali pa zmanjšanje davka na dodano vrednost iz višje
               na nižjo stopnjo ni nič takega, česar Evropa ne bi poznala. Države imajo v Evropi
               različne stopnje, tudi dve, ne samo eno, in to je predvsem pomembno, poznajo, in tudi
               v evropskih državah, ničelno stopnjo, predvsem če gre za humanitarno dejavnost. Res
               je, da gasilstvo pri nas nima statusa humanitarne dejavnosti, to se strinjam. Vendar
               prizadevanja gredo v to smer, da bi gasilstvo, ki dela, ki je res humanitarna
               dejavnost, dobilo ta status. Verjetno bomo tudi o tem morali še kaj reči Danes sicer
               ni časa za to, ker tudi ni tema tega zakona. Vendar tudi v tej smeri bo potrebno
               razmišljati, glede na to, da ste nekateri spomnili, da je to zapravljanje časa in pa
               da bi bilo potrebno razmišljati v drugi smeri. To je moj odgovor na to, ki ga vi
               sicer niste podali, pa ste kljub temu rekli, da je to zapravljanje časa, drugih oblik
               pa niste podali. O tem se bomo pa še verjetno morali pogovoriti.</p>
               <p>Menim, da je rešitev, ki smo jo predlagali, ena od možnih, ena od mogočih. Res pa
               je, da če gledamo strogo s finančnega vidika, da nam potem na neki strani nekaj
               zmanjka, vendar pa, gospodje, vas vprašam, ali je škoda, ki je nastala, kot sem prej
               našteval, v Gorenju, v Rogaški, v Uniorju Zreče, v Toplicah, res tako majhna, da bi
               se ne mogla pokriti s tem, kar bi zmanjšali v naši proračunski blagajni z DDV?
               Mislim, da je ravno obratno, da bi se nam ta primanjkljaj davka že velikokrat
               povrnil, če imam v mislih samo te tri požare. Hvala lepa.</p>
            </sp>
            <sp xml:id="SDZ3-Redna-07-2001-06-29.sp33">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Spoštovani gospod Petan, vaše izvajanje je bilo samo v prvi minuti
               replika, naslednje štiri minute je bila ponovno razprava, ki se je ponavljala od
               prej. Ne želim biti nevljudna, vendar vas lepo prosim, da se omejimo na predlog
               zakona, ki ga imamo pred sabo, drugače bom med petminutnim izvajanjem spoštovane
               kolege, ki bodo razpravljali, opozorila, da zahajajo v splošno razpravo o gasilstvu.</p>
               <p>Gospod Maršič, replika, izvolite.</p>
            </sp>
            <sp xml:id="SDZ3-Redna-07-2001-06-29.sp34">

               <speaker>DORIJAN MARŠIČ:</speaker>

               <p>Hvala lepa. Ravno iz tega razloga, gospa podpredsednica, bom odgovor gospodu Jerovšku
               pripravil v točki, kot sem že prej omenil, ko bomo obravnavali nacionalni program
               varstva pred naravnimi in drugimi nesrečami, kjer je mesto za take odgovore in take
               diskusije.</p>
            </sp>
            <sp xml:id="SDZ3-Redna-07-2001-06-29.sp35">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K razpravi se je prijavil gospod Džuban. Izvolite.</p>
            </sp>
            <sp xml:id="SDZ3-Redna-07-2001-06-29.sp36">

               <speaker>GEZA DŽUBAN:</speaker>

               <p>Hvala lepa, predsedujoča. Sam se z gasilskimi društvi veliko srečujem in bi se
               strinjal, da je morda treba tem društvom na nek način pomagati.</p>
               <p>Oprema, ki jo danes kupujejo, je mnogo dražja kot nekdaj. Res je tudi, da je je že
               veliko preveč, predvsem zato, ker se je narava in obseg požarov spremenil in je to
               neka druga zgodba, ki bi se je morali lotiti nekje drugje.</p>
               <p>Glede samega zakona in načina pristopa k reševanju DDV pri gasilstvu pa ocenjujem,
               da zakon ni vložen zaradi tega, da bi z njim znižali DDV, pač pa je vložen zaradi
               tega, kolega Vizjak, da zakon ne bi bil sprejet. Namreč način, kot ga je omenjal že
               kolega Pohorec, ko poslanski kolega Pukšič pošilja vsem gasilskim društvom s
               komentarjem izpis glasovanja pri DDV, se mi zdi do kraja demagoški. In na isti način
               kolega Vizjak pošlje vsem gasilskim društvom sporočilo, <q>"vložil sem zakon o znižanju
               DDV, ki ga danes obravnavamo, prosim vas, posredujte mi svoje mnenje o tem zakonu"</q>.
               Lepo vas prosim, kaj je to drugega kot način, da bi pridobili gasilska društva za
               neke druge potrebe ali interese! In, seveda, če zakon sprejmemo, se na zgodbo pozabi
               v pol leta, pri opremi gasilskih društev se bo pač DDV plačeval znižan, kolikor bi
               davek sprejeli, in v naslednjem obdobju, kot je pač to v politiki, seveda, se o tem
               ne bi več govorilo. V kolikor zakona ne sprejmemo, se lahko o tej zgodbi govori vsaj
               do naslednjih volitev. Vsako gasilsko društvo, ki bo nabavljalo opremo, lahko dobi
               pozdrav od neke politične stranke, kjer bo zraven pisalo, <q>"mi smo sicer hoteli, da bi
               vam DDV znižali, ampak plačali ste milijon tolarjev za gasilski avto več zaradi tega,
               ker je vladajoča koalicija ali pa so poslanci, Geza Džuban in ostali, nasprotovali
               DDV"</q>, tako kot je že enkrat pisalo v pozdravnem pismu vsem gasilskim društvom.</p>
               <p>Način se mi zdi nepošten in nesprejemljiv. Če bomo tako funkcionirali, potem bomo ta
               narod malo za nos vodili in tak način, tudi upravljanja države, ni dober. Tudi
               gasilskim društvom s tem načinom ne bomo nič pomagali, ker to ni reševanje problemov
               gasilstva in njihove nabave, cenejše nabave opreme, ki je pač potrebna. Hvala.</p>
            </sp>
            <sp xml:id="SDZ3-Redna-07-2001-06-29.sp37">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa.</p>
            </sp>
            <sp xml:id="SDZ3-Redna-07-2001-06-29.sp38">

               <speaker>GEZA DUŽBAN:</speaker>

               <p>Morda še to. Kolega Pohorec, si prosil, da ne bi slučajno spet magnetogramov
               pošiljali gasilskim društvom. Kar se mene tiče, lahko pošljete moj magnetogram vsem
               gasilskim društvom. Hvala lepa.</p>
            </sp>
            <sp xml:id="SDZ3-Redna-07-2001-06-29.sp39">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika, gospod Vizjak. Izvolite.</p>
            </sp>
            <sp xml:id="SDZ3-Redna-07-2001-06-29.sp40">

               <speaker>MAG. ANDREJ VIZJAK:</speaker>

               <p>Hvala lepa. Jaz bi kolegu odgovoril zgolj v tistem delu, kjer me je omenjal.
               Poglejte. Moje delovanje kot poslanca državnega zbora ni v tem, da uveljavljam tu
               neke svoje lastne interese ali karkoli drugega, temveč da uveljavljam interese ljudi,
               oziroma zlasti tistih ljudi, ki so me izvolili. V tem namenu ne mislim nič predlagati
               in ničesar zastopati, česar ljudje ne podpirajo. V ta namen razumite tudi mojo
               pobudo, ki sem jo podpisal in poslal gasilskim društvom, kaj oni menijo o tej zadevi.
               V kolikor jo podpirajo, jo bom podpiral tudi sam in jo bom uveljavljal naprej, v
               kolikor pa ne, pa ne.</p>
               <p>Tu smo danes že slišali, da je ta zadeva škodljiva za njih in ne vem kaj še vse, da
               je rešitev neprimerna, slaba in ne vem kaj, in da bi bilo treba drugače narediti.
               Prosim, predlagajte in uveljavite - ste vladajoča koalicija - na drugačen način. Mi v
               Socialdemokratski stranki smo poskušali to storiti, tako ob razpravi in amandmajih k
               proračunu Republike Slovenije kot tudi parcialno za to predlagano novelo zakona.</p>
               <p>Ta dopis, ki je bil poslan, še enkrat vam povem, je bil poslan izključno zato, ali
               ti ljudje, katerim služi ta novela, to podpirajo ali ne. Ne pa z nekim, kot ste vi
               zaključili, demagoškim namenom. Žal, to je bil moj namen. Sedaj, če vi to verjamete,
               verjamete, če ne, ne. Hvala.</p>
            </sp>
            <sp xml:id="SDZ3-Redna-07-2001-06-29.sp41">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K razpravi se je prijavil gospod Zlobec. Izvolite.</p>
            </sp>
            <sp xml:id="SDZ3-Redna-07-2001-06-29.sp42">

               <speaker>JAŠA ZLOBEC LUKIČ:</speaker>

               <p>Hvala lepa, podpredsednica. Rekel bi to. Če si hoče državni zbor nakopati srd
               slovenskih intelektualcev, je aboslutno na najboljši poti. Samo slovenskih
               intelektualcev je peščica, kot smo pa slišali, je pa gasilcev in njihovih družinskih
               članov tam blizu pol milijona in za pol milijona glasov je pa že vredno narediti
               marsikaj.</p>
               <p>Očitno živimo v postmodernem času, kjer so gasilske veselice postale očitno
               slovenski kulturni sindrom in predlagam, da sprejme državi zbor svetega Florijana za
               zaščitnika. O knjigah so nekateri poslanci govorili v dvojčku z gasilci, s tem, da so
               knjigam namenili približno 10-krat ali pa 20-krat manj prostora in časa.</p>
               <p>Kolega Feri Horvat je govoril, kako je nemogoče znižati DDV za knjige in nosilce
               zvoka na nič, ker bo šlo za izpad dohodka. To se mi zdi neznosen cinizem glede na to,
               kako različne interesne skupine - jih bom kar naštel: kmetje, cestarji, zdravniki,
               sodniki - izsiljujejo proračun kot Erazem Predjamski, in v glavnem zmeraj dosežejo
               svoje.</p>
               <p>Knjige naj bi bile, po besedah Ferija Horvata, evropske direktive. To je čista
               izmišljotina. V Veliki Britaniji, ki s svojimi knjigami zalaga polovico sveta, je
               stopnja DDV nič. Od 15 članic Evropske unije in 12 kandidatk Evropske unije, se pravi
               od 27 držav, sta samo Malta in Estonija, jezikovno gledano, manjši od Slovenije. Komu
               bo v Evropski uniji napoti, komu bo škodovala stopnja nič za slovensko knjigo, če
               vemo, da je razen v Slovenji tako in tako, in v zamejstvu deloma, tako in tako nihče
               ne bere.</p>
               <p>Načelnost vseh teh stvari se vidi v tem, da je državni zbor tri leta favoriziral
               nezaprtje PCP, čeprav je bila dana jasna obljuba slovenske države, slovenske vlade,
               da se bo to zgodilo že leta 1998. Pri knjigah pa nič. Slovensko založništvo umira pri
               živem telesu in to v trenutku, ko imamo internet, ko imamo 50 različnih TV tujih
               kanalov, ko je 90 procentov filmov, ki jih gledamo, angleških oziroma ameriških, je
               knjiga tisti pastorec, ki si zasluži samo omembo z dvema stavkoma pri desetini
               poslancev, ki <q>"špricajo"</q> gasilske zgodbe po tem parlamentu.</p>
               <p>Moram reči, da sem zelo razočaran nad tem parlamentom, da imamo 50 specialistov za
               gasilce, niti enega samega pa ni bilo pred mano, ki bi se postavil knjigi v bran.
           </p>
            </sp>
            <sp xml:id="SDZ3-Redna-07-2001-06-29.sp43">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Veliko rok sem videla, dovolite, da po vrsti ugotovim, kdo želi komu
               replicirati. Če sem prav zapisala, so se k razpravi javili gospod Drobnič, gospod
               Jerovšek, gospod Sušnik, gospod Kremžar, gospod Partljič in gospod Cukjati.
               Sprašujem, kdo želi replicirati in komu. Gospodu, ja, Zlobcu želi replicirati gospa
               Črnugelj in gospod Horvat, tudi replike. Gospod Partljič, gospod Petan, gospod
               Jerovšek, gospod<gap n="..."/> Se opravičujem, ne gre, bom šla po vrsti, najprej gospa Silva
               Črnugelj, izvolite.</p>
            </sp>
            <sp xml:id="SDZ3-Redna-07-2001-06-29.sp44">

               <speaker>SILVA ČRNUGELJ:</speaker>

               <p>Hvala lepa gospa. Žal gospod Zlobec ne ve, da smo o davku na dodano vrednost v tem
               državnem zboru že dosti govorili in tudi je bil organiziran posvet, na katerega sta
               prišla člana vlade, gospod Končan in njegova asistentka, in da smo temu vprašanju
               namenili kar ene štiri ure in da je od teh štirih ur dejansko samo knjiga, slovenski
               knjigi, bilo namenjeno, recimo kar 1/5 časa in da je gospod Končan tudi povedal, da
               vlada pripravlja nekatere pač temeljne spremembe zakona tudi na tem področju. Da pa
               se bo, seveda, zakon spreminjal v dveh etapah. Vendar ker sem sama tako nezaupljiva,
               enako kot vi, gospod Jaša Zlobec, in vedno sem in bom povedala par besed tudi o davku
               na dodano vrednost, zlasti na slovensko knjigo, ker 8% je mnogo več, kot je bilo do
               sedaj oziroma pred uvedbo davka na dodano vrednost, 5%. In sem tudi zahtevala, naj
               vlada in ministrstvo za kulturo naredi izčrpno analizo in ugotovi, kakšne učinke je
               imel davek na dodano vrednost ravno na slovensko knjigo in založništvo. Danes
               ugotavljamo, da ima slovensko založništvo velike težave, da dejansko založbe počasi
               propadajo in da bomo temu problemu, zlasti knjigam, v državnem zboru morali nameniti
               več prostora, posebno točko dnevnega reda, in ne takole, ob robu gasilstva, ker vemo,
               da je gasilstvo bolj močno - sami ste povedali, zaradi česa in kakšnih trendov.</p>
               <p>Tako da sem pač morala replicirati, da smo na tem področju v državnem zboru - in
               verjetno se bo še kolegica Lidija Majnikova oglasila - za knjigo vedno znali
               povedati; pa tudi Partljič, vidim, dviguje roko, tako da verjamem, da nas je kar
               nekaj tu, ki bomo to povedali in se bomo do konca dni, dokler bomo v tem državnem
               zboru, borili za knjigo. Hvala lepa.</p>
            </sp>
            <sp xml:id="SDZ3-Redna-07-2001-06-29.sp45">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Horvat, izvolite, replika.</p>
            </sp>
            <sp xml:id="SDZ3-Redna-07-2001-06-29.sp46">

               <speaker>FRANC (FERI) HORVAT:</speaker>

               <p>Hvala za besedo. Repliciram kolegu Jaši; nerad repliciram, vendar mi je, hote ali pa
               nehote, podtaknil nekaj, česar nisem rekel <stage>(lahko pogleda magnetogram)</stage>.</p>
               <p>Citiral sem gradivo, ki ga je pripravil raziskovalni sektor državnega zbora na temo
               <q>"Pregled obdavčitev na knjige v Evropski uniji"</q>. Iz tega pregleda izhaja - imam papir
               pred sabo, kolega Jaša, poglej si ga, če ga nisi pogledal. - da je možna nižja davčna
               stopnja <stage>(navaja točko 6 iz priloge H, kjer so navedene knjige)</stage>. In to sem povezoval s
               tem, da je pa v predlogu zakona dan predlog, da naj bi bila ničelna stopnja. To ne
               pomeni, da sem izrazil svoj oseben odnos do tega, kakšna naj bo ta stopnja, ali bo
               sploh kakšna stopnja. Naklonjen sem temu, da bo nižja ali pa celo ničelna, če že
               želiš, da povem svoje mnenje.</p>
               <p>Drugo, kar pa tudi izhaja navsezadnje iz tega papirja - upam, da je točno,
               predstavniki vlade imajo morda ažurnejše podatke - na strani 4 je dana preglednica,
               kjer so navedene stopnje DDV za knjige po državah Evropske unije, in iz tega dejansko
               vidimo, da ima ničelno stopnjo samo Irska, medtem ko ostale države imajo v razponu od
               3 do - Danska celo 25, če je ta podatek točen, ker je presenetljiv. Hvala.</p>
            </sp>
            <sp xml:id="SDZ3-Redna-07-2001-06-29.sp47">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K repliki, če sem prav videla, se je javil gospod Petan. Izvolite.</p>
            </sp>
            <sp xml:id="SDZ3-Redna-07-2001-06-29.sp48">

               <speaker>RUDOLF PETAN:</speaker>

               <p>Hvala za besedo. Repliciram gospodu Zlobcu. Začel bi pa s podatkom, tako da bom bolj
               konkreten. Prej smo slišali podatek, da bi za gasilce naj šlo letno okoli 3
               milijarde, v Sloveniji, približno, tako ali drugače zbranega.</p>
               <p>Spoštovani, dovolite, da vas spomnim. Neizterjani davki, realni, tisti, ki so
               realni, tisti, ki so možni, so približno 50 milijard. To pomeni 18 let za
               financiranje gasilcev. Tega pa nismo izterjali. To je za začetek, sedaj pa gremo
               naprej.</p>
               <p>Gospod Zlobec je dejal, da je razočaran nad, ne vem, ali je uporabil direktno
               številko, koliko poslancev je napisalo ogromno o gasilcih in samo malo o knjigi. To
               se pravi, mi pa smo v drugem členu predlagali znižanja ali odpravo stopnje na dodano
               vrednost ravno za knjige, o čemer je gospod Zlobec govoril. To se pravi, on je
               razočaran nad nami. Kako pa šele potem mora biti razočaran nad tisto večino, ki je pa
               proti temu, da bi dali ugodnejše pogoje za knjigo, če je že nad nami tako razočaran.
               To naj sam razmisli, nad kom je sedaj bolj razočaran.</p>
               <p>Potem pa glede velikosti ali obsega besed. Dejal je, da je knjigi le malo namenjeno,
               dve vrstici ali koliko. Spoštovani gospod Zlobec, z vsem dolžnim spoštovanjem, moram
               vam povedati, da ni vse v velikosti in številu besed. Ne rabimo nobenih besed, če
               bomo dejavnosti omogočili boljše delo, če bomo dali več sredstev za preživetje. Sploh
               ni treba govoriti, samo glasujmo in bomo odpravili davek na dodano vrednost za knjigo
               in ne rabimo nič razpravljati, pa bomo tej dejavnosti veliko pomagali. Če bomo pa
               veliko govorili, pa bomo proti glasovali, potem bomo pač škodili in potem smo lahko
               sami nad sabo razočarani. Ni v številu besed stvar, ampak v konkretni podpori. To sem
               hotel povedati. Seveda pa vam dajem popolnoma legitimno pravico, da imate svoje
               mišljenje, o tem pa ne razpravljam. Želim vam samo popraviti vsebino in pa, seveda,
               da vas še enkrat spomnim na tisto, kaj šteje, kaj pa ne šteje. Hvala.</p>
            </sp>
            <sp xml:id="SDZ3-Redna-07-2001-06-29.sp49">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K repliki se je prej javil tudi gospod Jerovšek. Izvolite.</p>
            </sp>
            <sp xml:id="SDZ3-Redna-07-2001-06-29.sp50">

               <speaker>JOŽEF JEROVŠEK:</speaker>

               <p>Hvala lepa. Hvaležen sem gospodu Zlobcu, da se je zavzel kot bivši pisatelj, ali pa
               ne vem, če je še aktiven, tudi za to, da so tudi knjige, slike in tako, oproščene
               davka na dodano vrednost. Vendar se je pri tem <q>"spravil na"</q> tiste poslance, ki se
               zavzemajo za znižano stopnjo gasilske opreme, za pomoč gasilcem. Ne vem, to je na
               meji nekih delitev. Jaz sem pričakoval, da bi podprl obojo dejavnost, oboje je v prid
               ljudi. In zdi se mi pa, da je najhujši napad, pa najhujša, kar je rekel, da se
               trudimo spreti, ustvariti sovraštvo intelektualcev, pravzaprav se to dosega na ta
               način, kot se je recimo na državni proslavi ob dnevu, 10. obletnici neodvisnosti.
               Namreč tam se je porabilo 100 milijonov, ki so praktično bili namenjeni kulturnikom.
               Za neko predstavo, ki je antipropaganda. Da se zgraža cela Slovenija. Včeraj so se
               kulturniki zgražali v Studiu ob 17. In to je napad, to je tisto, kar povzroča potem
               sovraštvo. Namreč, tu se, ko se po nekih strankarskih preferencah izbere režiserja,
               ki vemo, da <gap n="..."/></p>
            </sp>
            <sp xml:id="SDZ3-Redna-07-2001-06-29.sp51">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Jerovšek, se opravičujem, ne želim biti nevljudna, včeraj sem bila deležna
               tudi vaše kritike, res, smo pri davku na dodano vrednost. Izvolite.</p>
            </sp>
            <sp xml:id="SDZ3-Redna-07-2001-06-29.sp52">

               <speaker>JOŽEF JEROVŠEK:</speaker>

               <p>To je eno področje. In drugo. Glejte, logično da poslancev precej prihaja tudi iz -
               kot bi rekli vi Ljubljančani - iz province in tam imamo gasilstva društva, nimamo pa
               producentskih hiš. Jaz mislim, da lahko vi največ naredite tu, ker v vaši skupini
               sedi največ Ljubljančanov, tu pa je ta dejavnost zelo razvita, in da se vsi tisti
               postavijo v vrsto za podporo tudi tega. Glede tega, v našem zakonu pa jaz mislim, da
               smo celo eno vrstico več namenili temu področju, to se pravi kulturnemu področju,
               gasilskemu področju. Hvala lepa.</p>
            </sp>
            <sp xml:id="SDZ3-Redna-07-2001-06-29.sp53">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K repliki se je javil tudi gospod Geza Džuban. Izvolite.</p>
            </sp>
            <sp xml:id="SDZ3-Redna-07-2001-06-29.sp54">

               <speaker>GEZA DŽUBAN:</speaker>

               <p>Kolega Vizjak, jaz v nobenem trenutku niti nisem pomislil, ne pa da bi rekel, da je
               to škodljivo za gasilce. Pač pa način, pristop do reševanja tovrstnih problemov, se
               mi zdi neprimeren za poslance in je lahko škodljiv. Namreč, mi smo obravnavali davek
               na dodano vrednost na nek drugi način kjer pač zadeva ni <q>"šla skoz"</q> in seveda v tem
               primeru bi si lahko za vsako interesno skupino v tej državi vsak izmislil, pa vložil
               zakon, enkrat eden za eno, drugi za drugo in da bi potem pošiljali pošto: mi skrbimo
               za vas, edini smo pravični v tej državi.</p>
               <p>Kolega Bajuk je vložil tudi amandma na ta zakon, za pričakovati je, da bo zdaj on
               vsem otrokom oziroma njihovim staršem pošiljal pošto, kako je bil ta amandma sprejet
               ali ne sprejet. Neobičajna zadeva. Ali recimo, ko smo že dežela referendumov,
               verjetno bi najbolj uspešen referendum bil, na katerem bi razpisali možnost, da se
               ukinejo davki v tej državi.</p>
               <p>Vedno ko govorimo kako razporediti - veliko nas je, tudi mi smo med tistimi -
               sredstva, vedno in znova nam zmanjka vsega takrat, ko rečemo; <q>"komu pa to zdaj
               odrežemo"</q>. Ne, tisto ni pomembno, tisto je država, ta država pa bog si ga vedi od
               koga je. Poslanci slučajno nismo za to, da bi skrbeli za njo. Vsaj eni ne. In tak
               način se mi ne zdi dober ampak škodljiv. Hvala lepa.</p>
            </sp>
            <sp xml:id="SDZ3-Redna-07-2001-06-29.sp55">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. K repliki se je javil tudi gospod Tone Partljič. Izvolite.</p>
            </sp>
            <sp xml:id="SDZ3-Redna-07-2001-06-29.sp56">

               <speaker>ANTON (TONE) PARTLJIČ:</speaker>

               <p>Institut replike bom uporabil za to, da bi - ker se nisem mislil javiti k diskusiji -
               na kratko vendarle nekaj rekel in izrabil diskusijo poslanskega kolega, gospoda Jaše
               Zlobca.</p>
               <p>Če naj bo replika to, da je treba kaj pojasniti ali pa izrazi, s čim se ne strinjaš
               ali povedati, da pa ni bila navedba točna, bi se oprijel samo tega, da mogoče ni res,
               da smo bili čisto bosi v tem, ko je šlo za diskusijo o DDV. Če se prav spominjam, ko
               smo zakon sprejemali, sem prav na koncu ko je govoril gospod minister Gaspari in so
               bili moji poslanski kolegi večinoma za davek, z Janezom Kopačem na čelu: sam pa sem
               kot se spomnim, z gospodom Sovičem in prepričeval gospoda Gasparija, nakar je on tudi
               pod tem pritiskom obljubil, da bodo prvo leto za motnje, ki bi nastale v založništvu,
               rezervirana sredstva, mislim, da jih je bilo 900.000, in so jih potem tudi po nekem
               ključu založnikom razdelili. Torej, replika je v tem, da bi rekel, da morda le nismo
               bili čisto tako bosi.</p>
               <p>Sicer pa diskusijo kolega Zlobca v celoti podpiram in moram povedati, da je dokaz,
               da je kvalitetna, tudi to, kako smo se zdaj oglašali. Njega bi pokomentiral samo v
               tem, kar je povedal iz Evrope, na Hrvaškem so uvedli, kot veste, 22% DDV, in v bistvu
               v enem letu in pol knjigo uničili in je zdaj tam ničelna stopnja, da bi na nek način
               to popravili. Jaševa replika ima smisel tudi v tem, da smo se mi pripravljeni v zvezi
               s slovenstvom, zlasti pa intelektualni del,ki nam kar naprej piše tudi ure resnice,
               sklicevati na to slovensko besedo, na slovensko knjigo, kako nas je utemeljila, tu pa
               o tem pravzaprav še nismo govorili, razen pri knjižničarstvu, in govorimo o knjigi
               le, ko govorimo o DDV, ne pa o položaju slovenske knjige. Slovenski založniki so v
               krizi, zelo veliki, in vidite, da je prodaja knjig v knjigarnah v bistvu razpadla in
               smo tu na repu v Evropi. V vsaki deželi, ki jo obiščem, si ogledam tudi knjigarne, ki
               so pravzaprav povsem drugačne.</p>
               <p>Vmes bi, pa mi ne zamerite, Jože, tebi nekaj repliciral in bi to izrabil, pa ne bi
               želel ni nič nasprotujočega, saj si korektno govoril. Vendar opomba, ki jo čutim tudi
               sam in gre na moj naslov, zlasti od pisateljskih kolegov. Neštetokrat bi rad na tem
               primeru opozoril,kako je nekorektna. Jaša Zlobec je izdal nekaj zbirk pesmi in nekaj
               publicističnih knjig in ne more biti bivši pisatelj. On je napisal knjigo in je
               slovenski pisatelj. In meni tudi vsi pravijo: <q>"tebe je škoda, si bil prej ugleden
               pisatelj, zdaj si pa političen, pri koritu, poslanec"</q>. Jaz sem še zmeraj slovenski
               pisatelj, ne glede na to, koliko pišem, in je tudi to del spoštovanja. Torej, nekaj
               si, če se tu z nečim ukvarjaš, za ono drugo si pa najbrž že bivši. Zame je kolega
               Zlobec - tudi sam obžalujem, kerne napiše več knjig - bil in je spoštovan pisatelj.</p>
               <p>Proslava sodi drugam, kot rečeno. Vsekakor mislim in se strinjam tudi s teboj, da ni
               pomembno, koliko vrstic je, če bomo le prav glasovali. In mislim, da bi bilo veliko
               kulturno dejanje tega državnega zbora, če bi podprl ničelno stopnjo za slovensko
               knjigo.</p>
            </sp>
            <sp xml:id="SDZ3-Redna-07-2001-06-29.sp57">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Dovolite, gospod Jerovšek, sem vas napisala kot za repliko izvajanju
               gospoda Partljiča, tudi gospo Črnugelj. Da ne bo pomote, ker je bilo prej veliko rok
               za replike gospodu Jaši Zlobcu. Ali sem koga morebiti izpustila? <stage>(Nisem.)</stage> Hvala lepa.
               Besedo ima, repliko ima gospa Silva Črnugelj. Izvolite.</p>
            </sp>
            <sp xml:id="SDZ3-Redna-07-2001-06-29.sp58">

               <speaker>SILVA ČRNUGELJ:</speaker>

               <p>Jaz sem samo hotela še gospoda Partljiča opomniti, da Jaša Zlobec je pisatelj, je pa
               tudi prevajalec in piše tudi radijske oddaje in igrice za otroke itn., še vedno.
               Hvala. Učna ura.</p>
            </sp>
            <sp xml:id="SDZ3-Redna-07-2001-06-29.sp59">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Replika, gospod Jerovšek. Izvolite.</p>
            </sp>
            <sp xml:id="SDZ3-Redna-07-2001-06-29.sp60">

               <speaker>JOŽEF JEROVŠEK:</speaker>

               <p>Sploh se mi ne bo težko opravičiti, gospodu Jaši Zlobcu, mogoče sem se res nerodno
               izrazil. Hotel sem pač izraziti to, da v zadnjem času - ampak to se meni lahko zgodi,
               ker ne berem toliko - nisem zasledil, da bi bil aktiven pisatelj. Nekoč sem pa bral
               tudi njegove pesmi in se ga spominjam tudi iz tistih časov, ko je bila zasedba
               filozofske fakultete. Mislim, da je tudi tam nekaj prebral. Tako, da sem hotel samo
               pač reči, da vem, da je bil nekoč aktiven, ampak se zahvaljujem za informacijo, da še
               stalno. Nikakor ne mislim, da je s tem bivši pisatelj, ampak če pa slišim sedaj, da
               je tudi v zadnjem času kaj izdal, se pa, seveda, opravičujem. Hvala.</p>
            </sp>
            <sp xml:id="SDZ3-Redna-07-2001-06-29.sp61">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gremo nazaj na razpravljavce. Gospod Drobnič. Želite? Repliko mogoče?
               Repliko, izvolite, gospod Brenčič.</p>
            </sp>
            <sp xml:id="SDZ3-Redna-07-2001-06-29.sp62">

               <speaker>STANISLAV BRENČIČ:</speaker>

               <p>Hvala lepa, gospa podpredsednica. Repliko nekaterim pred menoj. Dejstvo je, da se ne
               zavedamo osnovnega načela, ki ga vsebuje davek na dodano vrednost, to je njegova
               nevtralnost in s tem enakost pred zakonom več ali manj vseh, ki v verigi DDV-ja
               nastopajo. Zato bo takih diskusij, kot je današnja, polno število vsak mandat in
               morda ob vsakem predvolilnem času in morda drugih priložnostih. Veliko število
               posameznih skupin je, ki jih je treba vzeti na znanje, ki imajo argument, da je
               stopnja ničelna ali manjša. Ampak vse to povzroča v sistemu DDV-ja samo neko
               nepreglednost.</p>
               <p>Naš cilj mora biti predvsem ta, da je v največjem obsegu ena sama stopnja, potem pa
               država stopa nazaj skozi državni proračun, subvencionirano ali interventno, za
               posamezne potrebe države, za posamezne programe države, pa naj so to humanitarne
               organizacije, naj so to kulturne organizacije, naj so to prostovoljna društva itn.
               Čim pa se spustimo na tako odprto polje, izničujemo osnovno načelo in sistem DDV-ja
               in delamo DDV silno nepregleden in, bi rekel, med posameznimi interesnimi področji
               nasprotja. Če se bomo še v naprej v to smer nagibali, bo teh nasprotij vedno več.
               Zato je tudi načelo v Evropi, da je praktično več ali manj vse podvrženo DDV-ju, v
               tem pa vstopa država v pomoč programom tam, kjer je potrebno. Hvala.</p>
            </sp>
            <sp xml:id="SDZ3-Redna-07-2001-06-29.sp63">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Imamo dve repliki na izvajanje gospoda Brenčiča, najprej gospod Vizjak,
               potem gospod Petan. Gospod Vizjak, izvolite.</p>
            </sp>
            <sp xml:id="SDZ3-Redna-07-2001-06-29.sp64">

               <speaker>MAG. ANDREJ VIZJAK:</speaker>

               <p>Hvala lepa. Jaz bi kolegu Brenčiču repliciral toliko, da bi nadgradil njegovo
               repliko, in sicer v tem smislu, da se popolnoma strinjam, kar izhaja iz načel, z
               nevtralnostjo davka na dodano vrednost. Vendar je vsaki državi prepuščeno, da z
               nekaterimi nižjimi davčnimi stopnjami regulira in posebej obravnava področja, za
               katera misli, da so za njen nacionalni interes pomembno in da je tudi sicer to
               primerno. Kot predlagatelj te novele zakona sem smatral, da je gasilstvo in, seveda,
               poudarjam, slovenska knjiga - zato je tudi ta razlika med znižano in nično davčno
               stopnjo - da sta tisti dve tako pomembni stvari v Sloveniji, ki potrebujeta to
               specifično, posebno, izjemno obravnavo.</p>
               <p>Poudaril bi tu tudi to, da smo se odločili za ta predlog, zlasti glede slovenske
               knjige, na podlagi številnih analiz in seveda podatkov o stanju založništva in seveda
               tudi slovenske knjige, da smo tehtali različne možne načine, in seveda tudi ob tem
               kot predlagatelj povem, da menim, da je to zgolj začasna rešitev, da je po moje, po
               naše osnovna in bistvena rešitev v nacionalnem kulturnem programu in v skladu s
               knjigo.</p>
               <p>To menim, in vendar so zadeve iz dneva v dan bolj alarmantne, vidimo kaj se dogaja z
               založništvom nekje, vidimo kaj drugje, kakšni trendi grejo in ne želimo, da se ponovi
               zadeva Hrvaške. Hvala.</p>
            </sp>
            <sp xml:id="SDZ3-Redna-07-2001-06-29.sp65">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Petan, izvolite.</p>
            </sp>
            <sp xml:id="SDZ3-Redna-07-2001-06-29.sp66">

               <speaker>RUDOLF PETAN:</speaker>

               <p>Hvala. Torej repliciram gospodu Brenčiču, ampak v smislu dopolnitve. Jaz se z njim
               do neke mere strinjam. To, kar je rekel, da bi naj veljalo za vse enaka stopnja. Res,
               da je to najbolj enostavno za obračunavanje. Tu sva si verjetno enaka, vendar bi ga
               pa nekaj dopolnil. In to pa velja tudi predstavnikom finančnega ministrstva. Potem pa
               naj bi veljala tudi obveznost plačevanja davka za vse. Jaz sem prej navedel podatek,
               da je neizterjanih realnih 50 milijard tolarjev.</p>
            </sp>
            <sp xml:id="SDZ3-Redna-07-2001-06-29.sp67">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Petan, prosim lepo.</p>
            </sp>
            <sp xml:id="SDZ3-Redna-07-2001-06-29.sp68">

               <speaker>RUDOLF PETAN:</speaker>

               <p>Ja, navezujem. Sedaj navezujem.</p>
            </sp>
            <sp xml:id="SDZ3-Redna-07-2001-06-29.sp69">

               <speaker>PODPREDSEDNICA IRMA PAVLINIČ KREBS:</speaker>

               <p>Davki niso tema današnje razprave.</p>
            </sp>
            <sp xml:id="SDZ3-Redna-07-2001-06-29.sp70">

               <speaker>RUDOLF PETAN:</speaker>

               <p>To je eno. Če, to kar mi predlagamo v 1. in seveda tudi v 2. členu, se pravi v tem
               našem zakonu, bi to pomenilo, če bi samo izterjali neplačane davke, da lahko za 10
               let, to kar mi predlagamo, približno pokrijemo. Izterjamo, pa bomo za 10 let lahko to
               dejavnost pokrivali brez tega, da bi plačevali davek. To sem vam hotel povedati. To
               pa zaradi tega, ker kar naprej trdimo, koliko bo to pomenilo za proračun. Strinjam
               se. Strinjam se s tem, vendar dajmo gledati tisto, česa nismo naredili, pa pokrijemo
               to s to zadevo.Potem moramo pa vsi, vsi imeti tudi enako pravico, da plačujemo ali pa
               ne plačujemo davek. Ne pa gledati parcialno, kar nam očitate. Mi pa lahko očitamo
               nazaj, da ne pobirate davkov. Hvala.</p>
            </sp>
            <sp xml:id="SDZ3-Redna-07-2001-06-29.sp71">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Imamo tudi dve repliki na izvajanje gospoda Vizjaka. Najprej gospod
               Horvat, potem gospod Zlobec.</p>
            </sp>
            <sp xml:id="SDZ3-Redna-07-2001-06-29.sp72">

               <speaker>FRANC (FERI) HORVAT:</speaker>

               <p>Hvala za besedo. Prav ta repliciranja kolegu Vizjaku, ko oporeka kolegu Brenčiču, z
               njim se v glavnem strinjam. Prav potek te razprave in teh replik, kaže kolegice in
               kolegi, da ta predlagani zakon ni prava pot za reševanje teh dveh problemov, ki ste
               jih zapisali kot cilj tega zakona in pa vsebino tega zakona.</p>
               <p>Ker glejte, kaj se dogaja. Vidimo že praktične posledice, ne samo po razpravi, ampak
               tudi po dodatnih amandmajih. In recimo, po amandmaju poslanske skupine Nove Slovenije
               za otroško obleko oziroma za dojenčke. Pa ne oporekam temu, da morda ni utemeljeno,
               da se tudi to izda. Ampak ne moremo tako ravnati, da se za dve zadevi predlaga, potem
               pa se sproži plaz in verjetno vsak ima neko področje, ki ga lahko zagovarja, kjer naj
               bi bila znižana stopnja ali pa naj bi bila ničelna stopnja.</p>
               <p>Kolegice in kolegi, kam potem pridemo? Mislim, da to ni resno in da ni odgovorno
               ravnanje tako do teh posameznih dejavnosti, kot tudi ne v odnosu predvsem do javnih
               financ. Tudi o tem moramo račune voditi. Vse normalne države so na področju izjem in
               znižanih stopenj praviloma restriktivne kljub temu, da spodbujajo oziroma želijo
               spodbujati posamezne dejavnosti. Ampak so zato tudi druga sredstva na razpolago, od
               proračuna in pa drugih ukrepov, ki jih ima država, izjemoma samo preko znižanih
               stopenj in pa izjem, oziroma ničelnih stopenj. Ampak to je potem treba delati na nek
               sistematičen, strokoven način, in zato je bil pravilen sklep, ki ga je ta državni
               zbor sprejel, in z njim gremo sedaj enostavno mimo tistega sklepa, ki smo ga sami
               soglasno sprejeli, da vlada pripravi predlog, da upošteva vse vidike, po eni strani
               potrebo, ker je treba delati izjeme zaradi vzpodbujanja posameznih dejavnosti, zaradi
               javnega interesa, da posplošeno rečem, in pa, seveda, da vodi pri tem račune tudi o
               spoštovanju direktiv in pa seveda tudi o drugih vidikih in da potem na osnovi takega
               predloga, konsistentnega, strokovno pripravljenega potem razpravljamo in vidimo, ali
               je to to ali je pa še nekaj takega, kar bi nujno bilo treba v olajšave oziroma
               znižane stopnje in pa v ničelne stopnje potem vključiti. Ne pa, da sedaj tukaj
               licitiramo, kakor da smo pred volitvami in si želimo nabirati poceni politične točke.
               Ker, oprostite, strinjam se s kolegi, ki so navajali nekaj primerov ravnanja
               predlagateljev, da gre tudi za to. To pa mislim, ne samo, da ni odgovorno, ampak tudi
               nekorektno do drugih kolegov poslancev, pa ne glede na to ali smo v opoziciji ali v
               koaliciji.</p>
            </sp>
            <sp xml:id="SDZ3-Redna-07-2001-06-29.sp73">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Repliko ima gospod Jaša Zlobec. Izvolite.</p>
            </sp>
            <sp xml:id="SDZ3-Redna-07-2001-06-29.sp74">

               <speaker>JAŠA ZLOBEC LUKIČ:</speaker>

               <p>Hvala lepa, kolegica. Jaz bi čisto kratko repliko imel kolegu Vizjaku glede na to, da
               na predlog, da davek za knjigo ostane še vedno tak, kot je bil, da moramo najprej
               sprejeti nacionalni program in v okviru tega potem globalno urediti. Jaz, kolega
               Vizjak, sem bil v prvem in v drugem sklicu parlamenta in tam se je natanko o tem
               govorilo - ko je bil Cafuder minister, ko ga je Rudi Šeligo stalno za ušesa vlekel,
               potem, ko je bil sedanji ambasador v Beogradu minister, in na koncu, ko je prišel
               Rudi Šeligo do ministrskega mesta in je spisal nacionalni program, ki pa danes ne
               velja, ki je pač en kos papirja, kot kakršnekoli drug kos.</p>
               <p>Smo se pozanimali v drugih primerljivih državah in se je izkazalo, da marsikje
               nacionalnega programa sploh nimajo zato, ker so področja tako različna in se tako
               spreminjajo. Če bomo čakali nacionalni program, vam jaz obljubim, ne obljubim, lahko
               zagotovim, danadaljnjih 10 let ga še ne bo, in davek za knjigo je pa tako urgentna
               stvar, da ne more čakati na nacionalni program.</p>
            </sp>
            <sp xml:id="SDZ3-Redna-07-2001-06-29.sp75">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ste se javili k repliki, gospod Bernik?</p>
            </sp>
            <sp xml:id="SDZ3-Redna-07-2001-06-29.sp76">

               <speaker>DR. JOŽEF BERNIK:</speaker>

               <p>Da, replika.</p>
            </sp>
            <sp xml:id="SDZ3-Redna-07-2001-06-29.sp77">

               <speaker>PODPREDSEDNICA IRMA PAVLINIČ KREBS:</speaker>

               <p>Izvolite.</p>
            </sp>
            <sp xml:id="SDZ3-Redna-07-2001-06-29.sp78">

               <speaker>DR. JOŽEF BERNIK:</speaker>

               <p>Hvala lepa. Čisto na kratko. Tematika tega zakona so davki. Govori o davkih in se
               priporoča, da naj bi vlada pripravila neke vrste spremembo, upoštevala nekatere
               stvari, ki jih danes obravnavamo tukaj. Moja izkušnja je, ko se upravljajo davki, je
               treba davke v vseh razsežnostih razčleniti. To, da bi vlada eno ali pa drugo
               naredila, je pa čisto neverjetno, da bi vlada karkoli sprejela, kar bi znižalo davke.
               Samo toliko, da je čisto nesmiselno upati, da bomo tak zakon, predlog zakona od vlade
               dobili. Osebno bom zelo srečen, če ga bom videl v času mojega življenja, ampak dvomim
               v to.</p>
               <p>Naj pa rečem še nekaj drugega. Ko govorimo o knjigi, ali se zavedamo, kako drage so
               knjige pri nas? Kako so drage zaradi tega, ker imamo majhne založbe. Če primerjate
               knjige drugod po svetu, boste videli, da jo z lahkoto kupujete. Medtem, ko tukaj jaz
               se čudim, da trg sploh še obstoja pri teh visokih davkih. Bi bilo potrebno
               razmišljati o tem, da bi davek na knjige bil nič, tako kot je drugod po svetu, je pa
               čisto nevažno, razen s pravnega vidika, seveda, kakšni davki na knjige so v Evropski
               zvezi. Prav, tam davki na knjigo so, medtem ko mi pa moramo misliti, kaj je dobro za
               nas, za našo kulturo in zaradi tega bi morali resno razmisliti, da bi ne bilo
               nobenega davka na knjigo.</p>
               <p>Paradoks je tudi to. Država podpira knjižnice itn., ko pa knjižnica kupuje knjige,
               pa mora plačati DDV. To se pravi, da je to čisto ene vrste začarani krog. Bi resnično
               priporočal vsem nam, da razmislimo, kajti vedno manj je tudi branja, kje bomo
               končali. Prej smo imeli krasne izdaje stvari, o vseh mogočih stvareh, enkrat bomo pa
               prišli do tega, da niti ne bomo mogli knjig izdajati več. Prosim, da začnemo o tem
               razmišljati. Hvala lepa.</p>
            </sp>
            <sp xml:id="SDZ3-Redna-07-2001-06-29.sp79">

               <speaker>PODPREDSEDNIK ANTON DELAK:</speaker>

               <p>Hvala. Razpravljajo, poslanec Drobnič, potem Jerovšek, potem Sušnik, Kremžar,
               Cukjati. Izvolite.</p>
            </sp>
            <sp xml:id="SDZ3-Redna-07-2001-06-29.sp80">

               <speaker>MAG. JANEZ DROBNIČ:</speaker>

               <p>Hvala za besedo, gospod predsedujoči. Lep pozdrav vsem kolegom poslancem in
               predstavnikom vlade. Najprej bi poudaril to. Predlog, ki je vložen, nikakor ni v
               neskladju z evropskimi smernicami ali usmeritvami. Je nevtralen in ne ruši tržnega
               reda. Kajti ta olajšava se nanaša na končno fazo, torej potrošnika. Drugi razlog je,
               gre za prostovoljno dejavnost, humanitarno, dobrodelno dejavnost.</p>
               <p>Torej, to je nekaj razlogov, ki pravijo, da je možno. Seveda je pa vprašanje naše
               države, naših strank, čemu dajo prioriteto. V tem kontekstu je tudi prišel naš
               amandma. Skrb za rodnost Slovencev. Ampak ni slučajno prišel zdajle - glede na to,
               kako so se kolegi poslanci vladajoče koalicije obnašali pri sprejemanju zakona o
               starševskem varstvu in družinskih prejemkih. Ker smo praktično vse preložili na leta,
               ne vem katera, gospodova, in ni ustreznih uskladitev, je normalna posledica, ko smo
               naredili analizo, da je treba takšen predlog naresti. In zato smo ga tudi predložili.
               Torej, vse je v prioritetah, in tudi ti dve prioriteti, ki sta bili postavljeni, sta
               povsem utemeljeni, da jih posebej ne razlagam.</p>
               <p>Seveda me pa skrbijo izjave nekaterih poslancev okrog tega, da je ta zakon škodljiv,
               škodljiv za gasilce, da se ti ne znajo obnašati. To pomeni, da jim ne zaupamo.
               Gasilska društva so preživela vse sisteme in vsi so jim metali določena polena pod
               noge, bili so v nezavidljivem položaju. Vendar zato ker so bili od spodaj
               organizirani, ker so bile ljudske mase, so preživeli vse te torture. Seveda, niso
               kontrolirani s prave strani, zato so trn v peti marsikomu. Zadosti je, če jih lokalna
               skupnost, če jih tisti, ki jih ustanavljajo, kontrolirajo, ker so samoupravni, ker se
               sami organizirajo. Seveda, verjetno ni v kontekstu popolne kontrole<gap n="..."/></p>
            </sp>
            <sp xml:id="SDZ3-Redna-07-2001-06-29.sp81">

               <speaker>PODPREDSEDNIK ANTON DELAK:</speaker>

               <p>Spoštovani kolega, zdi se mi, da govorite stvari, ki niso v zvezi z zakonom.</p>
            </sp>
            <sp xml:id="SDZ3-Redna-07-2001-06-29.sp82">

               <speaker>MAG. JANEZ DROBNIČ:</speaker>

               <p>Oprostite, izredno so v smislu zakona.</p>
            </sp>
            <sp xml:id="SDZ3-Redna-07-2001-06-29.sp83">

               <speaker>PODPREDSEDNIK ANTON DELAK:</speaker>

               <p>Po moji oceni ne. <stage>/Smeh./</stage></p>
            </sp>
            <sp xml:id="SDZ3-Redna-07-2001-06-29.sp84">

               <speaker>MAG. JANEZ DROBNIČ:</speaker>

               <p>Govorim o gasilcih, govorim o argumentih za predlog sprememb zakona, ki ga bom tudi
               podprl.</p>
               <p>Predlog s strani DeSUS-a je bil podan v prejšnji obravnavi, da se nameni ta
               olajšava. Zdaj se popolnoma spremeni. Ne vem, ne razumem tega ravnanja več - ali so
               spremenili program ali so spremenili poslance ali kako se temu lahko reče.</p>
               <p>Gasilska dejavnost, če se navežem bolj na to, je torej javna služba, država jo je
               predpisala. Ni pa predpisala adekvatnih sredstev. Sedaj se pa gasilska društva po
               svoje pehajo z nekimi akcijami in pri tem jim moramo, na tak način smo jim dolžni
               pomagati. To bi bilo neodgovorno. Znano je in vemo, kako je bilo s proračunom.
               Proračun je namenjal manjša sredstva lokalnim skupnostim in sedaj je nemogoče
               pričakovati, da bodo lokalne skupnosti v večjem deležu podprle potrebno opremo.
               Tehnična oprema je potrebna in zato so tudi te olajšave smiselne in smotrne.</p>
               <p>Torej glede na to, kar sem zdaj navedel, tudi podpiram te spremembe, vključno z
               amandmajem, ki sem ga predložil, za katerega sem tudi povedal, kakšni so argumenti.
               Argumenti, ki so, izhajajo iz dejstev in dejanj v zadnjem tednu. Hvala lepa.</p>
            </sp>
            <sp xml:id="SDZ3-Redna-07-2001-06-29.sp85">

               <speaker>PODPREDSEDNIK ANTON DELAK:</speaker>

               <p>Hvala. Besedo ima poslanec Jerovšek.</p>
            </sp>
            <sp xml:id="SDZ3-Redna-07-2001-06-29.sp86">

               <speaker>JOŽEF JEROVŠEK:</speaker>

               <p>Hvala lepa gospod predsedujoči. Spoštovane kolegice in kolegi. Menim, da je
               nasprotovanje znižani stopnji za gasilsko opremo in nasprotovanje znižanju oziroma
               ničelni stopnji za knjigo, če pod knjigo jemljem metaforo za celotno sfero
               ustvarjanja v umetnosti in kulturi, da gre za na nek način napad na prostovoljno
               dejavnost, za nerazumevanje vloge prostovoljne dejavnosti, humanitarne dejavnosti,
               vloge gasilstva, ki je bistveno širša, kot so jo tudi nekateri tukaj v tem državnem
               zboru pripravljeni razumeti.</p>
               <p>Zato me naravnost čudijo teze, da bi bil uveljavitev tega zakona škodljiva za javne
               finance. Jaz mislim, da je mogoče skrb za javne finance s strani koalicijskih ali pa
               vladnih krogov izražati in uveljavljati na bistveno boljši način. Namreč, recimo na
               ministrstvu za gospodarske dejavnosti, kjer, poročilo računskega sodišča, odtekajo
               milijoni in milijarde v primeru Elesa in to <gap n="..."/></p>
            </sp>
            <sp xml:id="SDZ3-Redna-07-2001-06-29.sp87">

               <speaker>PODPREDSEDNIK ANTON DELAK:</speaker>

               <p>Gospod Jerovšek, lepo vas prosim, spet govorite o stvareh, ki niso v nobeni direktni
               zvezi z zakonom.</p>
            </sp>
            <sp xml:id="SDZ3-Redna-07-2001-06-29.sp88">

               <speaker>JOŽEF JEROVŠEK:</speaker>

               <p>Nisem jaz odprl te zveze, da škodljiv za javne finance ta zakon. Prepričan sem, da
               so ta sredstva, ki bi se sicer ob znižani stopnji DDV nekoliko manj stekala v državni
               proračun, bistveno boljše oplajana kot mnoga druga sredstva. In da v končni posledici
               pomenijo oplajanje denarja v tej državi.</p>
               <p>Namreč humanitarna dejavnost oziroma dobrodelna dejavnost, ki jo gasilska društva
               vršijo, je izredno široka in se manifestira na številnih področjih. Ali se kolegi
               poslanci zavedajo, da bi na ta način pravzaprav storili nekaj tudi za demografsko
               ogrožena področja, kjer gasilci, skoraj vsako leto je situacija tako, preskrbljujejo
               ljudi ob sušah s pitno vodo. In za kazen so potem seveda na vso to dejavnost
               obdavčeni z enormno stopnjo.</p>
               <p>Poglejte. Obdavčena so tudi sredstva, ki so v bistvu darovana za humanitarne namene,
               če gasilci zberejo določena sredstva v ta namen in potem kupijo opremo, je na tista
               donatorska sredstva tako velika stopnja davka. To je nesprejemljivo in hromi
               prostovoljno dejavnost. Jaz ne vem, ali si kdo v tej državi želi, da se takšna
               prostovoljna, dobrodelna dejavnost zmanjšuje oziroma omrtviči. Vemo, da je v mestih
               tega malo. Ne vem, ali mora cela Slovenija ostati brez te humane note, da bo na nek
               način razčlovečena.</p>
               <p>Potem se govori, da je škodljivo to tudi za same gasilce. Na nek način res, ker če
               imajo gasilci več opreme, več pomagajo v okolju, več pomagajo ljudem. To se pravi, za
               njih je škodljivo, ker več delajo. Ampak iz te teze potem izhaja, da je za državo
               dober samo speči gasilec. Speči gasilec po mojem ni več gasilec. Zato tega ne
               razumem, da se takšne teze tu razlagajo. Še manj pa razumem na logični osnovi
               stališče DeSUS-a, ki je sedaj proti temu, ravno tako kot je bil pred časom proti
               rešitvam pokojninske zakonodaje, ki bi šle v prid<gap n="..."/></p>
            </sp>
            <sp xml:id="SDZ3-Redna-07-2001-06-29.sp89">

               <speaker>PODPREDSEDNIK ANTON DELAK:</speaker>

               <p>Gospod Jerovšek, dajem vam drugi opomin in vam jemljem besedo.</p>
            </sp>
            <sp xml:id="SDZ3-Redna-07-2001-06-29.sp90">

               <speaker>JOŽEF JEROVŠEK:</speaker>

               <p>Hvala lepa.</p>
            </sp>
            <sp xml:id="SDZ3-Redna-07-2001-06-29.sp91">

               <speaker>PODPREDSEDNIK ANTON DELAK:</speaker>

               <p>Prenehajte, prosim, ni v nobeni zvezi z dnevnim redom. Replika.</p>
            </sp>
            <sp xml:id="SDZ3-Redna-07-2001-06-29.sp92">

               <speaker>VALENTIN POHOREC:</speaker>

               <p>Repliciram kolegu Jerovšku, kajti če je poslušal mojo razpravo, lahko pogleda tudi
               magnetogram oziroma posluša, bi videl, da sem posebej rekel, da se strinjam z vsem
               tistim, v osnovi nisem proti, vendar sem izrecno rekel, ta državni zbor je sprejel po
               razpravi o tem istem vprašanju določene sklepe in pričakujem, da se bodo ti sklepi
               uresničili, ker je v njih vse zapisano. Ne načenjajmo vsak teden ali pa vsak mesec
               novega poglavja o istem vprašanju. Hvala lepa.</p>
            </sp>
            <sp xml:id="SDZ3-Redna-07-2001-06-29.sp93">

               <speaker>PODPREDSEDNIK ANTON DELAK:</speaker>

               <p>Hvala lepa. Razpravlja poslanec Sušnik!</p>
            </sp>
            <sp xml:id="SDZ3-Redna-07-2001-06-29.sp94">

               <speaker>FRANC SUŠNIK:</speaker>

               <p>Spoštovani gospod podpredsednik! Jaz upam, da bom lahko do konca povedal tisto, kar
               mislim povedati v podporo predloga zakona o spremembah in dopolnitvah zakona o davku
               na dodano vrednost.</p>
               <p>Verjetno je vsem jasno, da je ta predlog zakona nastal in je predvsem posledica
               ugotovitev, ki so jih sami gasilci na terenu predstavili nam, ki bi naj zastopali
               njihove interese v tem državnem zboru. Prav to potrjuje tudi ugotovitev plenuma
               Gasilske zveze Slovenije, ki je bila na Igu 19. maja tega leta, ki vzroke za slabo
               finančno stanje na področju gasilstva išče, in je tudi potrdila, da je glavni vzrok
               za slabo finančno stanje v gasilstvu v uvedbi davka na dodano vrednost.</p>
               <p>Poglejte, v preteklih desetih letih so gasilstva društva poleg tiste svoje
               dejavnosti, ki jo opravljajo že skozi vso bogato zgodovino, prevzela tudi dobršen del
               nalog v sistemu zaščite in reševanja. Rad bi spomnil samo na poplave 1990-1994 in še
               na kakšno stvar, ki to v celoti potrjuje.</p>
               <p>Razvejanost je stvar zgodovinskega razvoja in požar v Gorenju v Velenju samo
               potrjuje, da rabimo tako široko razvejano in dobro opremljeno gasilsko organizacijo,
               ker se je tam pokazalo, da kljub temu da je bilo preko 60 gasilskih društev v
               intervenciji, še niso bili kos požaru. Da bi pa to bazirali samo na treh, štirih
               prostovoljnih oziroma poklicnih društvih, pa si nihče ne zna predstavljati, kako bi
               omejili širjenje tega požara. Primer, to pa gospodu Maršiču, je pa neuspešna
               intervencija v Kopru pri Slavnikovih garažah. Mislim, da se je tukaj v gasilskih
               vrstah, iz katerih tudi sam prihajam, da se je okrog tega razvila kar zelo široka
               debata. Korenine te debate so pa tudi v tem da je na žalost na Primorskem tradicija
               gasilstva malo drugačna, kot je v drugih delih Slovenije.</p>
               <p>Da je potrebno na tem področju nekaj narediti, bi rad navedel samo še dva argumenta.
               Gasilci so se zdaj zaradi pomanjkanja sredstev zatekli tudi k temu, da hočeš, nočeš
               morajo prevzemati izrabljeno, odsluženo opremo iz sosednjih držav, ki so že v
               Evropski skupnosti. Zaradi tega ne vede postajajo garaže naših gasilskih društev,
               nekako bom rekel, šrot plac ali pa odpadi, ne zameriti temu izrazu, neke sosednje
               države, predvsem Nemčije, ki se na tak način znebi vse odvečne gasilske opreme.</p>
               <p>Da se s tem ni igrati, kaže tudi primer, gospod podpredsednik mi bo to potrdil, ko
               se je pri uporabi zastarele opreme zgodila smrtna žrtev in jaz nočem biti odgovoren
               za še podobne take primere. Poglejte, 3 procente primerne porabe, včeraj smo slišali,
               da se v skladu za požarno varnost nabere cca 250 milijonov tolarjev, kar gre do sedaj
               gasilskim društvom po Sloveniji, očitno ni dovolj za to, da bi se obdržal nivo
               opremljenostinaših gasilskih društev. Zato morajo gasilci, če hočejo kolikor toliko
               slediti toku časa, nabrati vsaj še enkrat toliko denarja s prostovoljnimi prispevki.
               Tudi sam sem to že počel in delal in vem, kako ljudje radi podprejo gasilsko
               dejavnost takrat, ko prejmejo tisto čestitko in novoletni koledar; vsaj na podeželju
               je to primer. Ob dejstvu, da pa država potem na tako pridobljena sredstva zaračuna še
               davek, mi kot gasilcu ne ostane nič drugega, kot da zaključim s tistim znanim
               gasilskim pozdravom: <q>"Na pomoč!"</q></p>
            </sp>
            <sp xml:id="SDZ3-Redna-07-2001-06-29.sp95">

               <speaker>PODPREDSEDNIK ANTON DELAK:</speaker>

               <p>Hvala lepa. Repliko ima poslanec Drobnič.</p>
            </sp>
            <sp xml:id="SDZ3-Redna-07-2001-06-29.sp96">

               <speaker>MAG. JANEZ DROBNIČ:</speaker>

               <p>Repliciral bi kolegu poslancu Pohorcu.</p>
               <p>Sklep smo sprejeli v parlamentu, vendar ta sklep za vlado ni obvezujoč. In kakor
               vidimo s seznama julijske seje, tega zakona ni na dnevnem redu. Dvomim, da ga bo
               vlada tudi pripravila v nekem doglednem času. Hvala lepa.</p>
            </sp>
            <sp xml:id="SDZ3-Redna-07-2001-06-29.sp97">

               <speaker>PODPREDSEDNIK ANTON DELAK:</speaker>

               <p>Hvala. Repliko ima poslanec Maršič.</p>
            </sp>
            <sp xml:id="SDZ3-Redna-07-2001-06-29.sp98">

               <speaker>DORIJAN MARŠIČ:</speaker>

               <p>Spoštovani podpredsednik, moram replicirati. Takih manipulacij ne morem prepustiti
               brez replike, in sicer gospodu Sušniku.</p>
               <p>Vaša ocena, in to je vaša ocena, da je bilo gašenje objektov Dara v Kopru neuspešno,
               je pač napačna in je zavajanje. Po eni strani trdite, da je bilo gašenje Gorenja
               uspešno - stavba in skladišče oziroma tisto, kar je, je zgorelo do tal - po drugi
               strani pa v Daru, ko so gasilci pogasili v eni uri in pol požar, je bilo pa
               neuspešno. Pojdite prebrat inšpekcijska poročila in poročila kriminalistične službe,
               pa boste ugotovili, kaj je resnica.</p>
            </sp>
            <sp xml:id="SDZ3-Redna-07-2001-06-29.sp99">

               <speaker>PODPREDSEDNIK ANTON DELAK:</speaker>

               <p>Hvala lepa. Replicira poslanec Kontič.</p>
            </sp>
            <sp xml:id="SDZ3-Redna-07-2001-06-29.sp100">

               <speaker>BOJAN KONTIČ:</speaker>

               <p>Hvala lepa, gospod predsedujoči. Replika gospodu Maršiču, pa tudi bolj kot dopolnitev
               njegove razprave okrog gasilstva; pa se ne bom širše spuščal v področje gasilstva,
               ker izgleda, da je to ena tematik, na katero se res vsi v tem državnem zboru
               spoznamo, poleg cest in še nekaterih drugih.</p>
               <p>Želim povedati, glede na to, da je bilo omenjeno Gorenje, akcija gasilcev pri požaru
               v Velenju je bila uspešna predvsem po zaslugi vsega tega, kar je pred mano že povedal
               eden izmed udeležencev te akcije oziroma društev, ki so pri tej akciji sodelovala.
               Galvana Gorenje je res pogorela do tal, vendar to ni bila tista največja nevarnost,
               ki je pretila Gorenju. Gorenju je pretila nevarnost, da eksplodira plin, ki je bil pa
               nekoliko oddaljen sicer od mesta požara, vendar je ogrožal in to je bila največja
               nevarnost. Gasilci so lokalizirali požar, ga ustavili in kasneje tudi pogasili, ampak
               zaščitili so ostale objekte. Zato predlagam, da tisti, ki pri tehzadevah niste
               sodelovali oziroma niste bili priča temu dogodku, da pustite strokovno oceno tistim,
               ki so pri tem sodelovali, in tistim, ki smo to zgolj opazovali. Hvala lepa.</p>
            </sp>
            <sp xml:id="SDZ3-Redna-07-2001-06-29.sp101">

               <speaker>PODPREDSEDNIK ANTON DELAK:</speaker>

               <p>Hvala lepa. Opažam, da nekateri poslanci presegamo razpravo, govorimo vendar o davku
               na dodano vrednost. Razpravlja poslanec Kremžar.</p>
            </sp>
            <sp xml:id="SDZ3-Redna-07-2001-06-29.sp102">

               <speaker>LEOPOLD (LEO) KREMŽAR:</speaker>

               <p>Hvala lepa. Ta dvorana državnega zbora ima eno veliko prednost, in sicer da tam lahko
               preberemo, 29. točka, in piše o čem razpravljamo. Če nekdo ne zna brati in vstopi v
               to dvorano, ne bo vedel o čem razpravljamo. Torej, sreča, da imamo to.</p>
               <p>Poglejte. Ustvarjanje, umetno ustvarjanje dileme, kdo je za gasilce in kdo je proti
               gasilcem, je, seveda, lahko popolnoma legitimna zadeva, ni pa resnična. Lahko sodi v
               način pridobivanja, bom rekel, tudi političnih točk, kar je tudi legitimno, zakaj pa
               ne. Seveda, ni pa to, o čem bi naj danes razpravljali.</p>
               <p>Jaz mislim, da nihče - samo toliko še o gasilcih - ni proti gasilcem in se vsi
               zavedamo težav, ki jih imajo, kot mnoga druga področja. Zato je ta državni zbor 11.
               aprila sprejel neke sklepe. Eden od teh je, da bo vlada pripravila predlog po
               približno dveh letih uveljavljanja zakona o DDV-ju, in je sedaj te dni dve leti, kar
               je zakon sprejet, v katerem bo na osnovi izkušenj, ki so ta čas nastale, tudi
               predložila temu zboru videnje, kako naprej, ali tako kot je sedaj, ali kako drugače,
               glede na vse pripombe in predloge, ki jih imamo. Seveda bomo tudi mi v končni fazi
               svoje povedali in je tako tudi prav, zato je bil sprejet ta sklep. Tako je vsak poseg
               v to zadevo, ne da bi upoštevali tudi druge zadeve, po moje nesmiseln, ker pripelje
               samo do tega, kar imamo danes, da se začnemo pogovarjati o področjih, kot je knjiga,
               ki je samo po sebi zelo pomembno in zelo široko, znanost, otroško varstvo, pleničke
               in prišli bi do tega, da bi še na koncu moji kolegi in jaz začeli govoriti o športnih
               društvih, kar je izjemno velik problem in enak problem, in ki jih je še več kot je
               gasilskih društev itn. Torej neizčrpno področje razprav in neizčrpno področje, kjer
               vsak posameznik po svoje ima prav. Tudi jaz bi imel v tem primeru.</p>
               <p>Hočem povedati naslednje. Če smo se dogovorili, da bo ta predlog pripravljen, ga bo
               vlada pripravila in ga mora pripraviti. Takrat je možnost za odprtje razprave. Jaz
               vem, da se ne boste trudili z replikami, boste rekli, da je zapisano, da bo do junija
               pripravila vlada ta predlog, ga še ni pripravila in seveda štejmo to za kreganje
               vlade, ker tega pač ni pripravila. Tako se ne rabite tovrstno utrujati z replikami,
               če mislite to dati.</p>
               <p>Moja razprava gre v to smer, da spoštujemo sklep, ki smo ga sprejeli, in da od
               takrat, ob otvoritvi tovrstne široke razprave, na osnovi nekih argumentiranih stvari,
               ki izhajajo iz dveletne uporabe zakona o DDV, razpravljamo ponovno o gasilcih in o
               pleničkah in o športnih artiklih in o športnih društvih in tudi o znanosti in o vseh
               drugih rečeh.</p>
               <p>Zato mislim, da v bistvu sami sebi jemljemo preveč časa in seveda zlorabljamo na nek
               način mnoge stvari, od tega da poskušamo ustvariti umetne dileme, kdo je za in kdo je
               proti. Če ustvarjate te dileme, nihče, vam lahko zagotovim, od naših kolegov ni proti
               gasilcem, daleč od tega. Nihče. Ampak menimo, vsaj jaz menim tako, ne govorim v imenu
               drugih, da je zadevo treba kompleksno reševati in ko pride kompleksna razprava, bom
               najbrž ponovil ta delček razprave, ki sem jo zdaj. Hvala lepa.</p>
            </sp>
            <sp xml:id="SDZ3-Redna-07-2001-06-29.sp103">

               <speaker>PODPREDSEDNIK ANTON DELAK:</speaker>

               <p>Hvala lepa. Replicira poslanec mag. Vizjak.</p>
            </sp>
            <sp xml:id="SDZ3-Redna-07-2001-06-29.sp104">

               <speaker>MAG. ANDREJ VIZJAK:</speaker>

               <p>Ja, hvala lepa. Mi je zelo žal, če v dosedanjih razpravah nisem bil jasen. Jaz sem
               prepričan, da v tej dvorani ni nikogar, ki bi bil proti gasilcem ali pa proti
               ohranitvi in razvoju slovenske knjige. Vendar tule danes govorimo o tehniki, kako ti
               dve veji oziroma kako ti dve specifiki slovenski, za kar se vsi strinjamo, da je
               pomembna, upam vsaj, jaz iz razprave to lahko povzamem, in kako ji pomagati. Ena
               izmed tehnik pomoči je tudi ta, o kateri danes govorimo. To je zakon oziroma znižana
               in nična davčna stopnja na gasilsko reševalno opremo in za nosilce zvoka, besede in
               slike iz naštetih področij. Če mi na splošno razpravljamo o problemu gasilstvu ali pa
               problemu slike, slovenske knjige, hkrati tudi razpravljamo o rešitvi tega nastalega
               problema. Tu je srž razprave in jaz tudi mislim bistvo tega, današnje razprave. Prav
               je, da o tem govorimo.</p>
               <p>Povedali ste, in to je tudi srž te moje replike, da bi morala vlada pripraviti,
               vendar vlada tega ni pripravila v danem roku, 30.6. In naj zdaj še čakamo na to in
               naj vsa ta področja, ki so po mojem mnenju potrebna urgentne pomoči o tem pričajo
               argumenti, ki jih imam na mizi in ste jih tudi sami prejeli, saj so jih pošiljali v
               državni zbor, upam, da vam jih je državni zbor razdelil. Ti argumenti pričajo, da je
               treba nekaj storiti, ne pa čakati sistemske rešitve, ki se obljublja v skladu z že
               prej povedanim vrsto let in jih vsak minister obljublja, ne naredi pa nič. Zadeva in
               področje pa propada in je ogroženo. Tako knjiga kot tudi neko zadovoljivo in
               učinkovito delo gasilstva. Hvala.</p>
            </sp>
            <sp xml:id="SDZ3-Redna-07-2001-06-29.sp105">

               <speaker>PODPREDSEDNIK ANTON DELAK:</speaker>

               <p>Hvala lepa. Replicira poslanec Peterle.</p>
            </sp>
            <sp xml:id="SDZ3-Redna-07-2001-06-29.sp106">

               <speaker>ALOJZ PETERLE:</speaker>

               <p>Hvala za besedo, gospod podpredsednik. Rad bi povedal, da Nova Slovenija, ki podpira
               to spremembo, ne licitira na splošno in ne vidi po tem tudi nobene potrebe, da bi se
               vsa tema odpirala. Z naše strani smo odprli samo tri zelo jasne zadeve, ki so za nas
               tudi prednostnega pomena: otroci, knjiga, gasilci. In argumentov je bilo že dovolj
               povedanih.</p>
               <p>Preprosto ne verjamem, da bo ta vlada, glede na to, kako je sama zvesta svojemu
               programu dela - o tem smo že slišali in brali procente realizacije v času začetnega
               dela mandata - torej, ne verjamem, da bo to narejeno tako, kot je bilo obljubljeno;
               in to seveda ni edina zadeva. In če tu mi vidimo drugače odgovornost in smo
               ugotovili, da je zakon neživljenjski na teh treh področjih, pa ne govorimo tega iz
               lastnega izmisleka, ampak poslušamo ljudi, ki te zadeve komentirajo, primerjajo in
               sprašujejo, se nam zdi prav, da zahtevamo odgovorno ravnanje in primerne stopnje pri
               DDV. Mi ne predlagamo uvedbe DDV na želve ali na žalostne državne proslave,
               predlagamo, da se uredijo tista področja, ki so res življenjskega pomena - in otroci,
               knjiga ter gasilci nedvomno so.</p>
               <p>Ne licitiram tukaj demagoško, razumem pa gasilce, ki sem jih že slišal, ko so rekli,
               kaj bi oni naredili za 80 milijonov, ki so šli za pogrebno državno proslavo.</p>
            </sp>
            <sp xml:id="SDZ3-Redna-07-2001-06-29.sp107">

               <speaker>PODPREDSEDNIK ANTON DELAK:</speaker>

               <p>Hvala lepa. Replicira poslanec Anderlič.</p>
            </sp>
            <sp xml:id="SDZ3-Redna-07-2001-06-29.sp108">

               <speaker>ANTON ANDERLIČ:</speaker>

               <p>Prepričan sem bil, da ne bo treba razpravljati pri tem zakonu, kajti stvari so več
               kot jasne.</p>
               <p>Treba pa je povedati, da ni korektno in ni fer, kar je bilo slišati od gospoda
               Vizjaka in nekaterih drugih, recimo gospoda Sušnika, kajti temeljito sem spremljal po
               tistem, ko je gospod Vizjak, in nekateri drugi, poslal vsem gasilskim društvom po
               Sloveniji izpisek, magnetograme in podobno, kdo da je v tej državi proti gasilcem,
               kdo je tisti, ki je njihov pogrebnik in tako naprej. Ko so se pri meni javili tudi
               razni novinarji iz revij, kot je Ljubljanski gasilec in podobno, in ko sem tako
               takrat, tako vmes in tudi zdaj jim zagotavljal da zagotovo ni prav nobene potrebe, da
               imajo napačno mnenje in naj se s tistimi, ki lažno sejejo upe, da je mogoče na hitro
               urediti kaj tako, da bodo dobili več denarja ali pa da ne bo treba plačevati davka.</p>
               <p>Poglejte, ta zakon je vložen nekorektno in tega zakona tako ali tako ne bi smeli
               obravnavati in ga ne bi smeli vzeti v proceduro. Ko je govora o finančnih posledicah
               za proračun, kar bi morala biti temeljna obrazložitev v zakonu, piše, da ne bo
               finančnih posledic za proračun oziroma da ne bodo potrebna dodatna sredstva. Da, res
               je. Ampak s tem, ko ne bo vplačanega toliko in toliko DDV-ja, bo za proračun
               obremenitev. Niste ocenili, kaj to pomeni, niste napisali v zakon. Sicer ste ga tako
               ali tako povzeli po tako, ne vem od katerega, eden je bil povzet ne vem, kdo ga je
               vložil, tu vsaj v poročilu berem, ker se nisem podrobno s tem ukvarjal.</p>
               <p>Zagotavljam pa vam, da ni korektno, da forsirate ta zakon na dnevni red. Kajti ob
               tistem zakonu, ki smo ga obravnavali spomladi, je bila jasno dana zaveza in dogovor,
               da naj se vsi zainteresirani usedejo, vključno z nami, in naj najdejo neko primerno
               rešitev. Kaj ste pa vi naredili? Izpiske ste poslali, šli na zbore, naščuvali
               gasilce, pišejo pisma, pišejo peticije in ni res to, kar pravi gospod Sušnik, da je
               to nastalo na osnovi spoznanja gasilcev, seveda, oni to čutijo. Res je, da na osnovi
               spodbud, ki ste jim jih dajali, in lažnih obljub, da boste to uredili, samo če ne
               bodo tisti tam, ki so ne vem kakšni, proti itn. Ne gre tako, gospod. Gospod Vizjak,
               gre za to,da je vendarle odgovornost za to državo v celoti, ne samo, kako boste nekje
               pač vzeli, državi boste vzeli in pustili nekomu drugemu.</p>
               <p>Bilo je že govora o tem, da je ta dilema umetna in jaz trdim, da je umetna.
               Sprejmite, bodite nosilec, bodite iniciator, pozovite vlado, jaz jo sedaj pozivam in
               če hočete, se jaz zavežem in bom to koordinacijo naredil med vami, med financami, še
               med kom drugim, in da se iznajde način, kako je mogoče pomagati ne samo gasilcem,
               tudi slovenski knjigi in še komu drugemu. V okviru sistema, v okviru davčnih
               obremenitev, ki pač so najbrž nepravično razporejene, ampak DDV ni dodatna
               obremenitev gasilcev, ampak je DDV sistem, ki je obračunan, vsaj v postopku, o
               katerem vi govorite, jaz sem prepričan, da vsaj petkrat. Vsaj petkrat.</p>
               <p>Gasilci so recimo zadnji, ki ga očitno in na žalost ne morejo uveljavljati kot
               olajšave, mogoče je kakšna rešitev, ki bi se tudi znotraj tega dala narediti, in to
               bi bila prava pot. Jaz podpiram to pot in ne spet po tem sestanku oziroma po tej seji
               zbora poslati v vsa gasilska društva izpiske in magnetograme, kako smo eni proti,
               kako ste pa drugi za in kako bi pomagali radi. Pomagali boste tako, da se boste o
               stvari začeli pogovarjati in iskali znotraj sistema rešitve. Je pa tudi kljub vsemu
               potrebno pogledati, kako se v zvezi s temi olajšavami vendarle to sklada, gospod
               Peterle, s smernicami in z dopuščenimi olajšavami v Evropski uniji, kamor naj bi šli
               in katere pogoje moramo izpolnjevati za to.</p>
               <p>Zato jaz predlagam, gospod Vizjak, da ne greste po tej poti, kot ste šli tri, štiri
               zadnje mesece, ampak da spravimo skupaj boljši predlog.</p>
            </sp>
            <sp xml:id="SDZ3-Redna-07-2001-06-29.sp109">

               <speaker>PODPREDSEDNIK ANTON DELAK:</speaker>

               <p>Hvala lepa. Replicira poslanec Moge. V redu. Replicira poslanec mag. Vizjak.</p>
            </sp>
            <sp xml:id="SDZ3-Redna-07-2001-06-29.sp110">

               <speaker>MAG. ANDREJ VIZJAK:</speaker>

               <p>Hvala lepa za besedo in da lahko izrazim to repliko. Poglejte. Tu so padale grde
               besede in težke besede, da smo nekaj ščuvali, lažno predstavljali in podobno. Če je
               ta replika name letela, mi prosim povejte, kje sem jaz koga kdaj ščuval in lažno kaj
               predstavljal.</p>
               <p>Povedali ste, da tu gremo z nekimi parcialnimi zadevami tam, kjer ne stojijo,
               namesto da bi ugotovili sistem, kako rešiti gasilstvo iz te zagate. Že moji
               predhodniki so povedali, v čem je problem. Problem je v tem, da država gasilcem
               predpisuje opremljenost z uredbami in s podobnimi dokumenti, hkrati pa jim ne
               zagotavlja dovolj sredstev. To je javna služba in kot je bilo tu že dostikrat
               pravilno ugotovljeno, ne dobivajo na podlagi sklenjenih pogodb gasilci dovolj
               sredstev, da bi zagotavljali to opremljenost, ki je predpisana, vsaj v večini
               primerov. Jaz izhajam s področja, kjer imamo 33 gasilskih društev, niti eno ni
               zadovoljivo opremljeno, v skladu z uredbo.</p>
               <p>Bistvo je v tem, da smo mi iskali sistem v skladu s stališčem vlade. To je ta, da se
               tem društvom namenja iz proračuna dovolj sredstev. To smo predlagali v proračunu,
               zadeva ni bila sprejeta. Meni je prav žal, da moram to tu govoriti, ampak to so
               dejstva in jih lahko preverite iz naših amandmajev in, seveda, iz naše razprave ob
               takratni debati. To je nov poskus, ki se zavedam, da je parcialen. Namen tega poskusa
               pa je tudi to, da enkrat ta državni zbor in naša vlada najde pravo rešitev za ta
               problem.</p>
               <p>Jaz upam, da je današnja skoraj dve in pol urna razprava na to temo zadostna
               popotnica odgovornim v tej državi, da nekaj na tem področju naredijo. Jaz sem
               pripravljen z moje strani in tudi s strani številnih, kakorkoli v tem sodelovati in
               po vseh svojih močeh pomagati, da te probleme, nastajajoče in čedalje bolj pereče
               probleme rešujemo, ne samo na področju gasilstva, tudi na področju slovenske knjige.</p>
               <p>Zavedajte se, da namen, in ni bilo ščuvati, lažno prikazovati, ne vidim, kaj bi<gap n="..."/>
               Bi zelo prosil gospoda Anderliča, da pojasni, kje je kdo oziroma kje sem jaz osebno
               karkoli, kogarkoli ščuval in lažno prikazoval.</p>
               <p>Vem pa to, da je plenum gasilske zveze dal jasno sporočilo temu državnemu zboru, kaj
               gasilci menijo, ali pa spoštovani državni zbor meni, da plenum ni pravi naslov, da bi
               povedal, kaj je prav in kaj je dobro za gasilce - ne vem. Kdo pa je potem v tej
               državi tisti, ki bo znal bolje oceniti njihovo stanje kot oni sami prek svojih
               organov? Zato je naše zavzemanje v podporo njihovim ugotovitvam in ne, da smo mi
               nekaj kogarkoli ščuvali in lažno prikazovali. Hvala.</p>
            </sp>
            <sp xml:id="SDZ3-Redna-07-2001-06-29.sp111">

               <speaker>PODPREDSEDNIK ANTON DELAK:</speaker>

               <p>Hvala lepa. Replicira poslanec Maršič.</p>
            </sp>
            <sp xml:id="SDZ3-Redna-07-2001-06-29.sp112">

               <speaker>DORIJAN MARŠIČ:</speaker>

               <p>Poglejte, očitno tu kolegi ne razumete stvari in potem razpravljate kar malo na
               pamet.</p>
               <p>Kolega Vizjak, vlada s svojo uredbo ne predpisuje gasilskim društvom, koliko
               gasilcev morajo imeti in kakšno opremo morajo imeti. Vlada predpisuje, da mora vsaka
               občina imeti v okviru svojega teritorija sama ali pa v sodelovanju z drugimi občinami
               zagotovljeno javno gasilsko službo. To je čisto nekaj drugega, čisto nekaj drugega!
               To pomeni, da župan, ko podpiše sklep o javni gasilski službi, reče, da bodo od
               štirideset gasilskih društev vobčini tri gasilska društva morala zagotavljati - tri,
               štiri, pet ali pa šest, odvisno od njegove odločitve - določeno število najprej
               operativnih gasilcev, kar pomeni, ne celo gasilsko društvo, določeno število
               operativnih gasilcev in ti gasilci morajo imeti tako opremo. Župan je tisti, ki to
               določi. Župan mora zagotavljati sredstva, ne vlada - župan! To je tisto, česar
               verjetno niste poslušali v mojem začetnem govoru, ko sem povedal, da je prvi problem
               pri županu - župan mora zagotoviti sredstva za zagotavljanje javne gasilske službe.
               In tu je zadeva popolnoma čista in jasna.</p>
            </sp>
            <sp xml:id="SDZ3-Redna-07-2001-06-29.sp113">

               <speaker>PODPREDSEDNIK ANTON DELAK:</speaker>

               <p>Hvala lepa. Je to replika? Replika, poslanec Petan.</p>
            </sp>
            <sp xml:id="SDZ3-Redna-07-2001-06-29.sp114">

               <speaker>RUDOLF PETAN:</speaker>

               <p>Hvala za besedo. Repliciral bom dvema naenkrat, tako da ne bom dvakrat trošil časa.</p>
               <p>Začel bi pri gospodu Anderliču. Z njim se v mnogočem strinjam, vendar mislim, da ni
               treba, da nam očita, da nismo vsaj z besedo skušali opredeliti tudi finančnih
               posledic. Že dvakrat sem jasno povedal, pa me očitno nihče ne posluša. Dvakrat sem
               povedal, da če bi tiste davke, ki jih nismo izterjali - in s tem nismo vsi enaki pred
               zakonom - izterjali in jih, ne vem, samo eno petino dali za te namene, za knjige in
               gasilce, bi pet let sploh ne potrebovali nobenega drugega denarja. To je prvič, samo
               na kratko.</p>
               <p>In drugič, gospodu Maršiču. Res je, da vlada predpisuje, s tem se strinjam, tu ni
               nobene dileme; tudi kategorizacija je podana in tudi predpisana neke vrste
               standardizacija opreme za posamezno kategorizacijo. Prej sem že dejal, da je bilo v
               preteklosti res, da so nekateri pretiravali in so hoteli imeti opremo, ki je v bistvu
               ne morejo uporabljati. To drži, vendar je tega vedno manj. Po drugi strani pa ni samo
               naloga župana, da za to službo skrbi, kajti, recimo, požar v naravi, recimo na
               Pohorju, ni samo stvar župana v Zrečah ali Slovenski Bistrici ali pa v Oplotnici. To
               mora tudi vlado skrbeti. Zato mora tudi vlada nekaj prispevati ali kakorkoli
               omogočiti, da bo občina lažje opremila tisto službo, ki je za to zadolžena. Zato ne
               moremo samo enostransko gledati. Tudi v tem, kar ste povedali, je resnica. To drži,
               vendar je samo en del resnice. Za drugi del pa, recimo, da smo pa mi malo bolj
               zagreti. Če bi tu našli en konsenz, bi verjetno prišli do tiste prave rešitve. Ta
               današnja razprava, sem prepričan, da bopripeljala tudi do tega, da se bomo zavedali
               tega, da ne moremo reči, to je moj vrtiček, izven tega vrtička mene sploh nič ne
               zanima in sploh ne bom skrbel za to. Drugi, ki boste pa izven vrtička, boste pa
               rekli, to je tvoj in nas sploh ne zanima, kaj se tam dogaja. To sem hotel povedati in
               verjetno se bomo s tem strinjali, da so tudi nacionalni interesi.</p>
               <p>Imamo potem še nekaj točk naprej, ravno zakon, ki govori o nacionalnih interesih.
               Hvala.</p>
            </sp>
            <sp xml:id="SDZ3-Redna-07-2001-06-29.sp115">

               <speaker>PODPREDSEDNIK ANTON DELAK:</speaker>

               <p>Hvala lepa. Razpravlja poslanec Cukjati.</p>
            </sp>
            <sp xml:id="SDZ3-Redna-07-2001-06-29.sp116">

               <speaker>FRANCE CUKJATI:</speaker>

               <p>Spoštovani. Lep pozdrav! V 25. sedanjem veljavnem členu piše, da po stopnji 8
               procentov se obračunava marsikaj, in sicer od prehrane za ljudi do prehrane živali,
               semena, sadike, zdravila, medicinski, ortopedski pripravki, tehnični pripomočki in
               tako dalje. To se pravi, imamo vrsto teh stvari in če gledam, kaj vse se plačuje po
               znižani davčni stopnji, potem se mi zdi, da je bila pomota, da ta sredstva za
               reševanje in zaščito, to se pravi gasilska sredstva, niso vključena, da gre kratko
               malo za pomoto, jaz ne morem si drugače predstavljati. Poglejte, če je na primer
               invalidski voziček po davčni stopnji 8 procentov, pa ne bi bila znižana davčna
               stopnja za gasilsko dvigalno lestev, ki prepreči to invalidnost, da skoči iz gorečega
               stanovanja nekdo in se polomi. Jaz tega ne razumem. Kratko malo ne razumem. Mislim,
               da se s tem odpravlja samo tista osnovna napaka, ki je od vsega začetka tukaj noter.
               To je prvo, kar povprečen bralec, kot sem jaz, opazi.</p>
               <p>Drugo. Naše gasilstvo, predvsem na podeželju, je resnično prostovoljno. In
               prostovoljna dejavnost, če nam ugasne, bo za organizacijo in izvedbo zaščite in
               reševanja v celoti odgovorna ta država, ta proračun. V celoti. Zaradi tega jaz ne
               razumem, da z večjim posluhom ta država ne pristopa k tejprostovoljni dejavnosti, ki
               pravzaprav razbremenjuje proračun. Z večjim posluhom pa pomeni, da po znižani davčni
               stopnji vsaj omogoči nakup te opreme.</p>
               <p>In tretjič, kar bi rekel, so vprašanja, ki so se tukaj pojavljala. Zaželjeno, da ne
               bi bilo tukaj 15 alinei po nižani davčni stopnji, ampak da bi bili vsi davki za vse
               enako, potem pa bi država refundirala oziroma subvencionirala itn.</p>
               <p>Poglejte. Ko se je uvedla znižana davčna stopnja za zdravila, ki so bila prej
               neobdavčena, je državna zdravstvena blagajna dobila 8 milijard oziroma 7,5 milijard
               izgube. Takrat je bilo rečeno, da bo država to subvencionirala in da se bodo sredstva
               nazaj pretakala. Nikoli tega tolarja ni bilo in sedaj je v dilemi, ali se bo
               zmanjšalo število operacij sivih mren, operacij srčnih zaklopk in podobno, ali
               pa<gap n="..."/></p>
            </sp>
            <sp xml:id="SDZ3-Redna-07-2001-06-29.sp117">

               <speaker>PODPREDSEDNIK ANTON DELAK:</speaker>

               <p>Moram vas opozoriti, to ni v smislu zakona.</p>
            </sp>
            <sp xml:id="SDZ3-Redna-07-2001-06-29.sp118">

               <speaker>FRANCE CUKJATI:</speaker>

               <p><gap n="..."/>to je v smislu zakona - ali pa se bo dvignila prispevna stopnja. Zaradi tega
               menimo, da je sedanji edini pristop, da kratko malo se zniža davčna stopnja gasilski
               in reševalni opremi.</p>
               <p>Kar se pa knjige tiče, sem zelo vesel, da je našla več posluha med poslušalci
               oziroma med poslanci in sem prepričan, da bo tudi potrjena. Zaradi tega ne bi
               izgubljal besed in utemeljeval upravičenosti razbremenitve knjige.</p>
               <p>Glede očitkov, da so zvedeli gasilci bolj o glasovalnih rezultatih, pa menim, da je
               vendarle naše zasedanje javno, da so magnetogrami vsem dostopni in da vsak novinar
               vsakega lokalnega časopisa lahko dobi izpisek glasovanja. Mislim, da kar tu delamo,
               delajmo odgovorno pred javnostjo. Hvala.</p>
            </sp>
            <sp xml:id="SDZ3-Redna-07-2001-06-29.sp119">

               <speaker>PODPREDSEDNIK ANTON DELAK:</speaker>

               <p>Hvala lepa. Razpravljal bo poslanec Moge.</p>
            </sp>
            <sp xml:id="SDZ3-Redna-07-2001-06-29.sp120">

               <speaker>RUDOLF MOGE:</speaker>

               <p>Predsedujoči, hvala lepa za besedo. Brez dvoma je davek na dodano vrednost eden izmed
               glavnih virov napajanja proračuna. Hemingway je pred časom napisal Komu zvoni, mi pa
               moramo dostikrat pri sprejetju takih zakonov, posebej pa ministrstvo, reči <q>"komu
               vzeti."</q> Se mi zdi, da so potem <q>"komu vzeti"</q> te dileme prepuščene potem vladi ali pa s
               takimi zakoni povzročamo,da to, kar je neka koalicija pravila, češ presneto, dali so
               nam tak proračun, ki nima več iz česa karkoli napajati, da če smo pošteni, bi morali
               potem tudi drugo stvar sanirati. Jaz sem še vedno prepričan, da bo vlada tista, ki bo
               pred proračunom dala spremembe in dopolnitve tega zakona, kot je takrat, ko smo o tem
               govorili, obljubila in kot jo tudi državni zbor zavezuje. Zato se mi zdi današnja
               razprava zelo potencirana, spoštovani kolegi, in tudi izrabljanje določenih stvari za
               svojo osebno promocijo.</p>
               <p>Zdi se mi, da poslanci lahko delamo zakonito, in to več ali manj delamo, zakonito in
               tudi legalno. Je pa vprašanje etike in morale, če bom jaz eden izmed 20 tisočih
               listov o glasovanju pošiljal naokoli zainteresirani javnosti, pa bom rekel,
               <q>"poglejte, koliko sem jaz moralen, drugi so pa amoralni in proti temu"</q>, brez tega, da
               bi imel celoten kontekst tiste razprave pred seboj. Mislim si, da to poslancem, niti
               osebi, ki to pošilja, niti nam kot celotnemu zboru, nikakor ne koristi.</p>
               <p>Rad bi odprl še tretjo dilemo. Ko smo se pogovarjali o zakonu na dodano vrednost,
               takrat ni bilo samo gasilstvo, takrat ni bila samo knjiga, takrat ni bila sociala, ki
               jo je sedaj tudi izpostavila delno Nova Slovenija, z obleko, obutvijo in opremo za
               dojenčke in otroke. Nor je poslanec, ki ne bi tega podprl. Ampak mora vedeti, v
               kakšnih oblikah bo to podprl.</p>
               <p>Jaz bi tu dal še eno dimenzijo, ki je za ekonomijo tega naroda in za to, da bomo
               pomembni v Evropi, še bolj pomembna od tega, vsaj po moji osebni oceni, to pa je
               znanost. Mi smo takrat govorili o znanosti. Dopustiti tem, ki delajo novo vrednost s
               pomočjo znanosti, da so pri avtorskih pravicah tudi ne polno obremenjeni z davkom na
               dodano vrednost in da bo manj. Ta stvar je izpadla v zdajšnjem predlogu zakona.
               Takrat ko smo se pa o tem govorili in ko smo blazno zavzemali, je bil pa to eden
               izmed glavnih atributov za to, da bi se tak zakon podprl. In jaz bi tudi tak zakon
               podprl.</p>
               <p>Spoštovane kolegice in kolegi! Zdi se mi popolnoma realno in racionalno, da nekdo v
               celoti vzame pod lupo spremembo tega zakona, o katerem govorimo, da postavi
               prioritete tako za socialo, glede otrok in vsega ostalega, glede knjige, glede
               znanosti in tudi glede gasilcev, in naj potem pove, <q>"to bomo toliko spremenili, ampak
               bomo pa na ta račun temu in temu vzeli"</q>. Ta reč se da najbolj elegantno napraviti
               pred sprejemom proračuna.</p>
               <p>Jaz vas na vladi še enkrat opozarjam. Kolegi so z dobrimi argumenti nastopali, da bi
               bilo treba te stvari rešiti in so jih tudi na več načinov reševali. Sam sem tudi in
               bom tudi vložil, ne bo sprejet sklep matičnega delovnega telesa, da bi se tudi sedaj
               znanost začela reševati. Ampak sem prepričan, da boste zmogli toliko moči v sebi in
               da boste pred tem državnim zborom, ki je navsezadnje ministre tudi imenoval in tudi
               vlado imenoval, spoštovali sklep, ki ga je ta državni zbor sprejel, in prinesli
               rešitve, ki bodo - oprostite grdemu izrazu - pile vodo. Reševanje takih problemov na
               ta način z urami in urami razpravljanja o tem, kaj bi kdo hotel, se mi pa zdi,
               oprostite, ne norčevanje iz nas poslancev, ampak iz ljudi, ki so nas izvolili. Vsaka
               minuta stane, veste koliko in koliko denarja, in pred nami so še tudi zakoni, eden
               izmed njih je bil celo kot prednostni danes uvrščen da bi pač delali v skladu s tem,
               kar smo sprejeli in to delali tudi ekonomično. Zato jaz mislim, da bi bilo pametno,
               da bi s to debato končali in da bi prešli h glasovanju.</p>
            </sp>
            <sp xml:id="SDZ3-Redna-07-2001-06-29.sp121">

               <speaker>PODPREDSEDNIK ANTON DELAK:</speaker>

               <p>Hvala lepa. Besedo ima še zadnji prijavljeni poslanec Avšič.</p>
            </sp>
            <sp xml:id="SDZ3-Redna-07-2001-06-29.sp122">

               <speaker>JOŽE AVŠIČ:</speaker>

               <p>Hvala lepa. Sicer je gospod Rudi Moge pred mano povedal kar nekaj tega, kar sem tudi
               sam nameraval. Vsekakor se strinjam z mnenji, da je tema, ki je predmet te novele
               zakona, aktualna in na marsikaterem vsebinskem sklopu tudi pereča. Vendar se seveda
               strinjam z vsemi, da se je ne da na poenostavljen način razrešiti. Tako eno kot drugo
               področje je potrebno temeljito prevetriti, ga analizirati in potem tudi predlagati
               rešitve, ki bodo imele v končni fazi dobro posledico za državo in dobro tudi za tiste
               strukture, katerim so namenjene.</p>
               <p>Poglejte, včeraj smo obravnavali zakon o spremembah zakona o požarnem varstvu.
               Zanimivo je, da se skoraj nobena razprava ni razvila o gasilstvu, pa vendar je temelj
               organiziranosti gasilstva, tako prostovoljnega kot tudi poklicnega, v zakonu o
               požarnem varstvu. V Sloveniji je zelo različno, na različnih področjih urejena ta
               zadeva, vendar bi enostavno tudi gospoda Vizjaka <stage>(oba prihajava z istega območja)</stage>
               povprašal, ali je država dolžna skrbeti za vsakega, ki se želi organizirati v
               gasilsko društvo. Ali je to državna naloga? Mislim, da ni.</p>
               <p>Poglejte, v naslednjih mesecih, ko nas čakajo obravnave zakona oziroma razpis
               referenduma za nove občine, bomo imeli na mizi primer iz mojega okolja. Občina, ki bo
               kandidirala za novo občino, ima 2.900 prebivalcev, ima 9 vasi in ima 9 gasilskih
               društev. Tu je eden od problemov - ta občina bo morala v skladu z zakonom
               organizirati protipožarno varstvo kot javno službo. Vendar je vprašanje, če bo taka
               občina v stanju kvalitetno podpreti vseh 9 gasilskih društev. Tu se začenja problem
               in tu se začenja cela vrsta problemov, kako bomo ta problem razrešili in kje bomo
               naredili selekcijo med tistim, kar je nujno, kar morajo lokalne skupnosti zagotoviti
               v smislu preventive in kurative, in kaj je državni pomen in kje bomo potem z
               instrumenti davčne politike reagirali.</p>
               <p>Zaradi tega je škoda, da je bil ta zakon vložen po hitrem postopku in verjetno tudi
               ne dovolj domišljen in da nam je vzel cel današnji dan za razpravo, za katero je
               vprašanje, kakšen rezultat bo imela. Hvala lepa.</p>
            </sp>
            <sp xml:id="SDZ3-Redna-07-2001-06-29.sp123">

               <speaker>PODPREDSEDNIK ANTON DELAK:</speaker>

               <p>Hvala. Replicira poslanec Peterle.</p>
            </sp>
            <sp xml:id="SDZ3-Redna-07-2001-06-29.sp124">

               <speaker>ALOJZ PETERLE:</speaker>

               <p>Saj se bom včlanil h gasilcem, če bo šla ta debata tako naprej, ker jih bo treba
               drugače podpreti, kot jih podpiramo s takimi razpravami tukaj.</p>
               <p>Glejte, gospod Avšič je rekel, ali bomo zdaj vsakega gasilca<gap n="..."/> Mislim, da je optiko
               treba obrniti: če mi olajšujemo gasilcem, da bodo v boljših pogojih lahko opravljali
               delo, ki si ga prostovoljno nalagajo, skrbimo samo zase, saj ne skrbimo za nikogar
               drugega, saj ne bomo neke kaste uvedli, ki bo živela drugače kot drugi.</p>
               <p>Potem pa še tole, ali devet ali koliko gasilskih društev na občino. Ja, ali bomo
               zdaj predpisali, koliko gasilskih društev lahko občina ima? Nekako gre to v žalostno
               smer vse skupaj. Sam sem že videl, kako kje kaj gori, pa kako pomembno je, da je več
               gasilskih društev. Eden je pač tam zmeraj prej in tu je tekma, bi rekel, zelo
               dobrodošla, in eden pač prej začne, drugi pa kasneje pridejo. Če bomo imeli pa enega
               predpisanega, pa bo tistemu, ne vem, starter <q>"crknil"</q>, pa ne bo nikogar tam zraven<gap n="..."/>
               Oprostite, tako ne gre!</p>
            </sp>
            <sp xml:id="SDZ3-Redna-07-2001-06-29.sp125">

               <speaker>PODPREDSEDNIK ANTON DELAK:</speaker>

               <p>Hvala lepa. Preden zaključim splošno razpravo, dajem besedo še državnemu sekretarju
               Končanu. Oprostite, nisem opazil, replika poslanec Avšič.</p>
            </sp>
            <sp xml:id="SDZ3-Redna-07-2001-06-29.sp126">

               <speaker>JOŽE AVŠIČ:</speaker>

               <p>Hvala lepa. Gospod Peterle je verjetno hote narobe razumel, nisem tako razpravljal.
               Ampak če bi pa prav razumel, bi pa, ali pa dopolnil ta mojo misel v tej razpravi, je
               pa ta, boljše imeti tri dobra interventna vozila kot pa 9 slabih. In tukaj bomo
               morali razmisliti. 9 starih, ki jih je težko vzdrževati, ali 3 dobra funkcionalna. Tu
               bomo morali neka merila in kriterije narediti in potem na podlagi meril in
               kriterijev, reči, v tem delu in v tem obsegu je ničelna stopnja ali pa znižana
               stopnja, ostalo pa prosim lepo, če želite, imate. To je bila moja misel, ne pa to,
               kot ste vi hoteli prikazati. Hvala.</p>
            </sp>
            <sp xml:id="SDZ3-Redna-07-2001-06-29.sp127">

               <speaker>PODPREDSEDNIK ANTON DELAK:</speaker>

               <p>Hvala lepa. Besedo ima državni sekretar Končan.</p>
            </sp>
            <sp xml:id="SDZ3-Redna-07-2001-06-29.sp128">

               <speaker>DARKO KONČAN:</speaker>

               <p>Hvala lepa, gospod predsedujoči. Spoštovane poslanke in poslanci. Najprej bi seveda
               spregovoril o tistem, kar so poslanci, gospod Horvat, gospod Drobnič, gospod Moge in
               ostali, seveda opozorili na sklep državnega zbora 11. aprila o zavezi vlade, posebej
               še seveda ministrstva za finance, da do 30.6., se pravi do jutri, pripravi revizijo
               zakona o davku na dodano vrednost, kot je v programu vlade tudi navedeno.</p>
               <p>Mi imamo navedeni dokument pripravljen. Mi smo še več od tega želeli tudi v tem
               času, kajti sistem davka na dodano vrednost, že današnja razprava to dokazuje, mnogi
               ste o tem tudi spregovorili, je zelo kompleksen, zelo zahteven, treba je na široko in
               na dolgo poznati stvari, da se lahko o njih z dobrimi argumenti tudi utemeljujejo
               določene stvari.</p>
               <p>Mi smo na začetku v stališčih vlade zelo natančno povedali, zakaj konkretnemu zakonu
               in konkretnim utemeljitvam moramo nasprotovati iz strokovnih, političnih in pravnih
               zavez, ki jih je dala naša država v teh predpristopnih pogajanjih. Mi bomo uresničili
               ta sklep državnega zbora in bomo v ponedeljek dali v proceduro, prvi delovni dan po
               tem datumu. V tem času smo se še posebej v dogovoru s predsednikom parlamentarnega
               odbora, gospodom Puckom, dogovorili, ravno v izogib takšnim razpravam, kot ste gospod
               Moge opozorili, seveda čisto po mojem osebnem mišljenju, pošteno, ravno eno posebno
               izobraževanje, kjer bi se o mnogih teh strokovnih dilemah lahko pogovarjali
               neobremenjeno, da teče ta dragoceni čas celotnega državnega zbora. To izobraževanje
               ali ta razgovor, ne glede kako so v medijih potem enostransko nekateri novinarji, ki
               niso niti bili prisotni direktno, posredovali naprej, mislim, da v dobrem delu je
               opravil svoje poslanstvo in da vsaj s tistimi poslanci, kot je gospa poslanka
               Črnugljeva tudi opozorila, v bistvu vsaj nekatere dileme in nakazal možne eventualne
               rešitve v tej ali v drugačni luči.</p>
               <p>Ne morem mimo tega, če hočem prispevati v strokovnem pogledu, kajti toliko časa, kot
               ste sami ugotavljali, se je danes porabilo o pomenu, o družbenem pomenu in ciljih
               prostovoljne gasilske dejavnosti. Povedali smo, da vlada sploh ne nasprotuje temu,
               vendar da je vprašanje, ali lahko s sistemom davka na dodano vrednost rešujemo to
               zadevo, tako kot je predlagana novela. Poglejte, o vsej tej debati bi rad nekaj zelo
               pošteno povedal in odprl tudi oči vsem tistim, ki so dosti kritičnih besed naslovili
               na vlado, kako v sistemu DDV nikakor in ničemer, ne samo gasilcem, ampak tudi drugim
               določenim humanitarnim organizacijam, društvom, ne omogoča in jih samo z nekimi
               predpisi omejuje, obremenjuje in tako naprej.</p>
               <p>Pozabili ste na 10. točko 26. člena tega istega zakona, ki pove, da vse te
               dejavnosti, ki so oproščene, lahko za tisti promet blaga in storitev, s katerim
               nabirajo sredstva za financiranje svoje dejavnosti, ne obračunavajo davka na dodano
               vrednost. O tem ni nihče danes spregovoril, zato sem dolžan, da na to strokovno
               opozorim. Se pravi, vsa, tudi če hočete komercialna dejavnost, konkretno
               prostovoljnih gasilskih društev in drugih društev, ki izvajajo neke komercialne
               dejavnosti, če ne izkrivlja konkurence na trgu, ampak do danes ni znanega primera, da
               bi davčna uprava kjerkoli koga obtožila za izkrivljene konkurence na trgu, je
               oproščena obračunavanja davka na dodano vrednost. Vidite, to je zelo pomemben vidik.
               Mislim, da je prav, da ga korektno izpostavim kot takšnega.</p>
               <p>Ni problem v različnih stopnjah, kot ste jih pravilno navajali. Slovenija je v tisti
               skupini držav, ki ima pod povprečjem, nekoliko pod povprečjem to stopnjo, splošno
               stopnjo davka na dodano vrednost. Problem je v sistemu, tako kot je poslanec Brenčič
               opozoril, problem je v sistemu, problem je v derogacijah, v nepravilnostih, ki se na
               trgu lahko potem pojavijo.</p>
               <p>Omenjene so bile trošarine na cigarete, ki jih je predlagatelj zakona posebej
               omenil, češ, zakaj pa vlada tu ni nekaterih stvari tako postopno v pogajanjih z
               EU-jem. Saj bi, mi bi z veseljem. Ampak s tem bi povzročili dodatne negativne učinke
               v našem nacionalnem gospodarstvu, kajti inflatorni učinki bi bili bistveno večji in
               bi bile posledice tega bistveno slabše, kakor je to postopno prilagajanje, čeprav smo
               mi ravno v zadnjem času s spremembo zakona o trošarinah hitreje šli s spremembami teh
               trošarinskih stopenj, kot smo se sprva zavezali in kar nam dovoljujejo te pristopne
               zaveze.</p>
               <p>Omenjeno je bilo povsem korektno, tako gospod poslanec Horvat, gospod poslanec
               Zlobec, o posameznih stopnjah, ki veljajo v Evropski uniji, in češ, zakaj tudi
               Slovenija ne more. Strokovno moram opozoriti, zakaj tega Slovenija ne more. Pravilo
               velja v Evropski uniji, da primarne oziroma originalne članice, ki so ustanovile EU,
               imajo pravico, da obdržijo nekatere delne rešitve v prehodnem obdobju do popolne
               harmonizacije. Vse tiste države, ki naknadno po tem datumu vstopajo, te pravice
               nimajo. To je problem, zaradi katerega mi ne moremo imeti več takšnih stopenj, ne
               moremo imeti ničelnih stopenj za namene, kot nekateri predlagajo in podobne stvari.
               Ne zato, ker vlada ne bi hotela.</p>
               <p>O knjigah. Res je bilo, navedeno je bilo, da je od ničelne stopnje v Angliji - to je
               popolnoma korektna izjava, pravilna - in ravno zaradi tega, ker je Velika Britanija
               izkoristila to svojo pravico v prehodnem obdobju do popolne harmonizacije, da
               uveljavi ničelno stopnjo za knjigo in tudi za hrano in še nekatere stvari. Žal,
               Slovenija, kot sem rekel, te pravice nima. Vidite primer Danske, 25, kjer je njihova
               splošna stopnja, kjer s polno splošno stopnjo obdavčuje tudi knjigo.</p>
               <p>Na koncu zopet moram strokovno pojasniti, da s tem, če bi mi uvedli ničelno stopnjo
               davka na dodano vrednost, hipotetično, mi ne bi pomagali slovenskemu založništvu.
               Zakaj ne? Potem bi bila tudi tuja knjiga, ki bi bila uvožena na slovensko področje,
               bi bila ravno tako po ničelni stopnji in bi to zopet vzpostavilo enaka ekonomska
               razmerja. Tudi to smo imeli v mislih, samo mi nismo želeli v predhodni utemeljitvi
               podrobneje, ker smo mislili, da so poznana dejstva, vendar moram sedaj, ker je bilo
               to v razpravi omenjeno, češ, da na ta način ne pomagamo slovenskemu založništvu, da
               odpravlja svoje ekonomske probleme. S tem ne bi bila rešitev v bistvu izvedena. Ne bi
               govoril o Hrvaški. Hrvaška se je zavedla svojih hudih posledic, ker je uvedla zgolj
               splošno stopnjo. Hrvaška ni v predpristopnih pogajanjih, nima sprejetih zavez.
               Hrvaška je poleg knjige tudi na turizem kot najbolj vitalno gospodarsko dejavnost
               uvedla to splošno stopnjo. Tako o tem nima smisla izgubljati besed.</p>
               <p>In še o tem, kar nam je poslanec večkrat očital, ker sem sam odgovoren tudi za
               področje davkov in carinskega sistema, okoli neizterjanega zneska davkov, kot je bilo
               večkrat navrženo. To ne pomeni, da ti davki ne bodo plačani. Vendar je tu zaščita in
               pravica, zakonska pravica davkoplačevalcev, da so v odložitvenih zahtevah v
               pritožbenih postopkih pač izposlovali na podlagi zakonskih pravic, ki jih imajo,
               možnost, da se pritožijo, da odložijo plačilo obveznosti. Lahko zagotovim, da skrbno,
               skorajda tedensko spremljamo skupaj z ministrom, kako se zadeve odvijajo, vendar
               znano je, da so pritožbeni postopki in reševanja zelo dolga in da se <q>"step by step"</q>,
               torej korakoma se zadeve počasi razrešujejo. Če sproti nastajajo novi dolgovi iz tega
               naslova, je druga zadeva. Torej, teh 50 milijard slovenskih tolarjev niso odpisani
               davki, to ni tistih 50 milijard - včeraj je direktor davčne uprave na televiziji zelo
               jasno povedal, približno taka je številka iz preteklega obdobja, iz stečajev in
               podobnih zadev - ta znesek je iz tekočega in to je živa zadeva. To ne pomeni, da tega
               ne bomo do konca vodili, vendar je to pravica, ki je pač ne moremo odtegniti davčnim
               zavezancem.</p>
               <p>Toliko sem želel pojasniti. Zaveza, ki smo jo dali državnemu zboru v tej smeri, da
               proučimo možnosti - mi smo to pripravili. Mi bomo ne samo revizijo zakona o davku na
               dodano vrednost kot tako, tehnično pripravljeno zakonsko besedilo dali v proceduro,
               ampak se bomo opredelili tudi do vseh teh, bi rekel, legitimnih predlogov, ki se
               pojavljajo in prihajajo na mizo, da bomo vsaj v generalnem pojasnili, zakaj do tega
               vlada zavzema stališče, kakršnega bo pač zavzela in kar bo predlagala državnemu zboru
               v sprejem. Hvala lepa.</p>
            </sp>
            <sp xml:id="SDZ3-Redna-07-2001-06-29.sp129">

               <speaker>PODPREDSEDNIK ANTON DELAK:</speaker>

               <p>Hvala lepa. Replicira poslanec Peterle.</p>
            </sp>
            <sp xml:id="SDZ3-Redna-07-2001-06-29.sp130">

               <speaker>ALOJZ PETERLE:</speaker>

               <p>Hvala lepa. Gospod Tone me prosi, da bi repliciral tudi gospodu Avšiču, in bom to
               storil.</p>
               <p>Glede kakovosti bi povedal naslednje. Pomagal sem domačim gasilcem v svojem kraju,
               da so zastonj dobili dobro vozilo. Njihov problem je bil v tem, da so dobili predobro
               vozilo. Imamo take predpise, da so bili zato, ker so izboljšali svoj standard,
               kaznovani z več kot enoletnim birokratskim bojem, da so za to vozilo lahko po tej
               poti uredili vse papirje. In po tej liniji ne morem videti v vaši razpravi, gospod
               Avšič, kakšne prave smeri.</p>
               <p>Zdaj pa k temu, kar je gospod Končan dejal. Rekel je, da govori s strokovnega vidika
               in da je bila dana politična zaveza v predpristopnih pogajanjih. Mene zanima, na
               kakšni podlagi bi mi obljubili ali zagotovili, da bo stopnja za področje gasilstva
               oziroma za področje, o katerem govorimo, ravno taka in taka. Ne predstavljam si,
               kolikor sam zadeve poznam, da bi mi tovrstno politično zavezo lahko dali v naših
               pogajanjih z Evropsko zvezo. Kot vidimo, imajo tam take stopnje in drugačne stopnje.
               Tako da bi tu želel pojasnilo. Ne spominjam se, da bi se glede gasilcev pogajali, da
               je to lahko samo toliko in toliko.</p>
            </sp>
            <sp xml:id="SDZ3-Redna-07-2001-06-29.sp131">

               <speaker>PODPREDSEDNIK ANTON DELAK:</speaker>

               <p>Hvala. Replicira mag. Drobnič.</p>
            </sp>
            <sp xml:id="SDZ3-Redna-07-2001-06-29.sp132">

               <speaker>MAG. JANEZ DROBNIČ:</speaker>

               <p>Hvala za besedo. A lahko? Jaz bi rad repliciral predstavniku vlade, gospodu Končanu,
               v zvezi s konkurenčnostjo domače knjige, če uveljavimo ta predlog zakona v odnosu na
               tuje knjige. Mislim, da tukaj nimate prav. Tuja knjiga, ki se uvozi, se obremeni s
               carinsko dajatvijo, ne pa z davkom na dodano vrednost. Tako na to čisto nič ne
               vpliva. Torej domača knjiga je pa na ta način v ugodnejšem položaju za kupca, lažje
               dostopna. To je vse, jaz ne vem da - ker konkurenčnost tuje knjige, se bo spreminjala
               s carinsko dajatvijo. V tem kontekstu torej nimate prav</p>
            </sp>
            <sp xml:id="SDZ3-Redna-07-2001-06-29.sp133">

               <speaker>PODPREDSEDNIK ANTON DELAK:</speaker>

               <p>Hvala lepa. Moment prosim, replicira najprej poslanec Petan.</p>
            </sp>
            <sp xml:id="SDZ3-Redna-07-2001-06-29.sp134">

               <speaker>RUDOLF PETAN:</speaker>

               <p>Hvala za besedo. Torej, mislim, da predstavnika vlade nisem čisto dobro razumel.
               Zato, če bom kaj narobe povedal, prosim, da me popravite.</p>
               <p>Gre namreč ravno za to razmerje: tuja in domača knjiga. Dejali ste, če bi DDV na
               domačo knjigo bil nižji ali odpravljen, bi tudi ne bilo DDV na tujo knjigo. Ne bom
               zdaj zahajal, ali je to točno tako ali tako ne. Ni važno. Dejali pa ste, da bi bila
               tudi tuja knjiga cenejša. To pa ste dejali. To lahko preverimo v magnetogramu.</p>
               <p>Zdaj pa mene nekaj zanima. Cenejša bi bila domača knjiga, cenejša bi bila tuja
               knjiga. V čem je problem? Mislim, da če želim kupiti Prešernove poezije, me prav nič
               ne moti, če je tudi Göthe v nemškem jeziku cenejši, ker to zame ni nobena
               alternativa. Bi pa bilo nekaj drugega. Če sem pravilno razumel, pa - prosim - me
               popravite. Domača bi bila cenejša in tuja bi bila cenejša. To se pravi, bi lahko
               kupil več domačih, pa tudi tujih. To pa mislim, da ni slabo, nisem pa prepričan, da
               sta v takšnem konkurenčnem boju domača pa tuja knjiga. Mislim, da nista. Kvečjemu več
               bi jih lahko kupili - če sem pravilno razumel. Ampak, dejali ste: bila bi tuja in
               domača cenejša. Če je to - tako ste dejali. Zdaj,če ste mislili drugače, to je drugo,
               potem pa prosim, če mi lahko obrazložite. Ampak tako je bilo rečeno in lahko dokažemo
               tudi na magnetogramu. Če je pa cel nivo nižji, cenovno nižji, pa mislim, da ni nič
               hudega. Tako smo razumeli in tako ste se izrazili. Hvala.</p>
            </sp>
            <sp xml:id="SDZ3-Redna-07-2001-06-29.sp135">

               <speaker>PODPREDSEDNIK ANTON DELAK:</speaker>

               <p>Hvala lepa. Želi še kdo razpravljati? Besedo ima državni sekretar Končan.</p>
            </sp>
            <sp xml:id="SDZ3-Redna-07-2001-06-29.sp136">

               <speaker>DARKO KONČAN:</speaker>

               <p>Najprej bi želel odgovoriti gospodu Drobniču. Torej po carinski tarifi, ki velja v
               Sloveniji, je carinska stopnja na vse knjige, ki se uvažajo, nič. Torej pomeni, da ni
               carine na nobeno knjigo.</p>
               <p>Na to zadnje vprašanje pa sem govoril. V izenačitvi založništva, torej kot pomoč, da
               bi s tem pomagali slovenskemu založništvu, ne bi pomagali, če bi bila, recimo,
               ničelna stopnja. Kajti tudi tuja knjiga bi bila po ničelni stopnji in bi zopet bilo
               izpostavljeno enako razmerje. Se pravi, to, kar je bilo v razpravi rečeno:
               slovenskemu založništvu ne bi pomagali na ta način, da bi uvedli znižano stopnjo,
               kajti enaka relacija se vzpostavi do tuje knjige.</p>
            </sp>
            <sp xml:id="SDZ3-Redna-07-2001-06-29.sp137">

               <speaker>PODPREDSEDNIK ANTON DELAK:</speaker>

               <p>Hvala lepa. Prosim, mag. Vizjak!</p>
            </sp>
            <sp xml:id="SDZ3-Redna-07-2001-06-29.sp138">

               <speaker>MAG. ANDREJ VIZJAK:</speaker>

               <p>Hvala lepa. Zgolj replika oziroma pojasnilo namena predlagatelja. Ni namen, da
               spodbujamo v tem amandmaju sam eno knjigo nasproti drugim knjigam. Ampak osnovni
               namen, da znižamo, glede na specifiko, znižamo stroške in znižamo ceno knjige, sploh
               iz navedenih področjih, in jo približamo slovenskemu kupcu. To je bi osnovni namen.
               Hvala.</p>
            </sp>
            <sp xml:id="SDZ3-Redna-07-2001-06-29.sp139">

               <speaker>PODPREDSEDNIK ANTON DELAK:</speaker>

               <p>Lepo se zahvaljujem, ker ne želi nihče več razpravljati, zaključujem splošno
               razpravo.</p>
               <p>Prehajamo na razpravo in odločanje o predlogu sklepa matičnega delovnega telesa, ki
               se glasi - sklep: <q>"Predlog zakona o spremembah in dopolnitvah zakona o davku na
               dodano vrednost - skrajšani postopek - se ne sprejme."</q> Želi o tem predlogu kdo
               razpravljati? Ker ne želi nihče razpravljati, zaključujem in se bomo odločali.
               Odločamo se o predlaganem sklepu. Glasujemo, prosim. Navzočih je 51 poslank in
               poslancev, za 35, proti 15.</p>
               <p><stage>(Za je glasovalo 35.)</stage> <stage>(Proti 15.)</stage></p>
               <p>Torej, pomeni, da je bil sklep sprejet. S tem zaključujem to točko dnevnega reda.</p>
               <p>Prehajamo na <title>49. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH
                  IN DOPOLNITVAH ZAKONA O SKLADU ZA POPLAČILO ODŠKODNINE ŽRTVAM VOJNEGA IN POVOJNEGA
                  NASILJA - skrajšani postopek.</title>
               </p>
               <p>Predlog zakona je v obravnavo zboru predložila skupina poslancev s prvopodpisanim
               mag. Andrejem Vizjakom. Želi predstavnik predlagateljev predloga zakona besedo?
               <stage>(Želi.)</stage> Besedo ima mag. Vizjak.</p>
            </sp>
            <sp xml:id="SDZ3-Redna-07-2001-06-29.sp140">

               <speaker>MAG. ANDREJ VIZJAK:</speaker>

               <p>Hvala lepa. Vidim, da je danes moj dan in vesel sem tega, upam, da bo še več takšnih,
               samo, da bo tudi kaj sprejeto, ne samo tako.</p>
               <p>Poglejte. Osnovni namen novele zakona o skladu za poplačilo odškodnine žrtvam
               vojnega in povojnega nasilja je, da se nekako pospeši izplačilo teh odškodnin, ki so
               že priznane, to se pravi, pravice do teh odškodnin je že priznana z osnovnim zakonom,
               namen novele pa je, da se dejansko nekatere zadeve uresničijo v nekako optimistično
               napovedanih rokih, ki izhajajo iz novele. Drug namen pa je, da se pospeši dinamika in
               da se nekoliko dvigne obrestna mera obrestovanja obveznic kot dela izplačila
               odškodnin.</p>
               <p>Sama novela zakona tangira predvsem strukturo ljudi, ki so starejši, kjer je zaradi
               naravnih zakonitosti umrljivost višja kot v povprečni populaciji, in ti upravičenci
               že težko pričakujejo odškodnino. Moramo vedeti, da se je zakon o skladu za poplačilo
               odškodnin sprejemal maratonsko dolgo, da je sedaj nekako priznana pravica do
               odškodnin tem ljudem; da pa je dinamika izplačevanja te odškodnine takšna, da jo
               marsikdo ne bo doživel. Iz zakona tudi izhaja, da so te pravice dedne, in v
               marsikateri družini se bodo za to odškodnino nekako razvijale tudi družinske
               razprave, če še ne kaj hujšega. Mislim, da je najkorektneje, kar lahko ta državni
               zbor naredi, to, da če je priznal to pravico tem ljudem, da se tudi poskuša to
               pravico realizirati v razumnem roku.</p>
               <p>Prva in temeljna točka te novele zakona je v tem, da bi dejansko lahko prišlo do
               izplačila odškodnine v tistem najbolj zgodnjem roku, ki ga predvideva že sam zakon,
               to je takoj po 15.1.2002. Zato kot prvopodpisani predlagatelj predlagam, da je
               formalni akt, na podlagi katerega se izplačuje odškodnina - to je odločba o višini
               odškodnine - upravičencem praviloma izdan do 30.11. tega leta, kar pomeni, da
               odločbalahko postane pravnomočna in je s tem zagotovljen tudi osnovni pogoj za
               izplačilo ob tem prvem predvidenem roku, to je 15.1.2002.</p>
               <p>K temu predlogu oziroma tej pobudi me je zlasti spodbudilo to, da zaenkrat ni
               opaziti nekih pretiranih aktivnosti slovenske odškodninske družbe in tudi ne
               ministrstva za gospodarstvo. Opravičujem se gospodu Pirkmajerju, ki je sicer na
               odboru podal neka pojasnila, vendar pismeno, žal, še nismo videli nobene uredbe, tako
               da bi lahko pričakovali odškodnino oziroma izplačilo odškodnine tem upravičencem.</p>
               <p>Pred seboj imam tudi dva dopisa ministrstva za gospodarstvo, neka navodila, ki so
               bila izdana upravnim enotam, ki neke napotke v tej smeri dajejo, vendar nekih
               konkretnih potez tu ni. In bojimo se, da starejši strukturi ljudi ne bodo pravočasno
               izdane odločbe, da bi lahko pričakovali izplačilo odškodnine v začetku naslednjega
               leta. Sicer vlada v svojem mnenju pravi, da je ta predlog nepotreben, saj bo v večini
               primerov te odločbe izdala v tem roku. Mi se tega veselimo in tako tudi ne vidimo
               razloga, čemu vlada vsaj tega 1. člena ne podpira. Bistvo 2. člena je v tem, da se
               upravičenci, ki so upravičenci tudi po drugih naslovih, zlasti iz tujine, enakovredno
               obravnavajo kot domači upravičenci in da dobijo oba gotovinska dela v znesku 150
               tisoč tolarjev in ne le prvega - in to je tudi osnovna ideja tegale, zakaj bi jih
               obravnavali drugače.</p>
               <p>Tretja ideja oziroma tretja temeljna vsebinska točka novele pa je v tem, da se
               negotovinski del obveznic izplačuje: ne v petih, temveč v treh obrokih, da se za eno
               leto prestavi zapadlost obveznic prvega obroka, to se pravi, da se to pospeši.</p>
               <p>Še enkrat poudarjam, predvsem iz razloga, da se ta odškodnina izplača tistim, ki so
               dejansko do te odškodnine upravičeni. Bil na številnih občnih zborih krajevnih
               organizacij, zveze oziroma društva izgnancev Slovenije in ko sem videl tisto
               strukturo ljudi tam in tudi njihovo željo, da do tega pride, me je to tudi
               spodbudilo, da sem kot prvopodpisani predlagatelj pristopil k temu predlogu.</p>
               <p>Prosil, da zopet ne uporabljate podobnih izjav, neke demagogije in nekega ne vem česa
               ob tem predlogu zakona. Poudarjam, da ta pobuda izhaja iz moje ocene in ocene vseh
               sopredlagateljev tega predloga zakona, da je zelo in da je moralna dolžnost te
               države, da izplača tem ljudem to, kar jim je obljubila, in to v nekem razumnem roku
               glede na njihovo starost.</p>
            </sp>
            <sp xml:id="SDZ3-Redna-07-2001-06-29.sp141">

               <speaker>PODPREDSEDNIK ANTON DELAK:</speaker>

               <p>Hvala lepa. Predlog zakona je obravnaval odbor za gospodarstvo kot matično delovno
               telo. Prosim poročevalca, da predstavi mnenje odbora o predlogu zakona. Besedo ima
               predsednik odbora Feri Horvat.</p>
            </sp>
            <sp xml:id="SDZ3-Redna-07-2001-06-29.sp142">

               <speaker>FRANC (FERI) HORVAT:</speaker>

               <p>Hvala za besedo, gospod predsedujoči. Spoštovane kolegice in kolegi. Poročilo odbora
               ste dobili, zato mi dovolite, da zelo na kratko pojasnim samo predlog sklepov, ki jih
               odbora predlaga. Pri tem bi pa rekel, da je odbor dosti temeljito obravnaval predlog,
               da so bila deljena mnenja, to se je videlo potem iz odločanja, čeprav prav pri
               sklepih, ki jih je odbor oblikoval, je pa bilo doseženo soglasje in ti sklepi, čeprav
               je osnovni sklep ta, da odbor predlaga zboru, da zakona ne sprejme, je pa sprejel dva
               pomembna sklepa. Enega kot predlog državnemu zboru, da predlaga vladi, kaj naj
               naredi; in pa drugi sklep odbora - in ta oba sklepa v veliki meri upoštevata
               argumente oziroma imata cilj, da se motivi, zakaj predlagatelj predlagajo ta zakon,
               da se dejansko ta cilj doseže, brez da bi sprejemali ta zakon.</p>
               <p>Predvsem vprašanje glede dinamike oziroma bojazni, ki jo je izrazil poslanski kolega
               Vizjak kot predlagatelj - bojazen, da se bo časovno zavleklo izvajanje tega zakona.
               Prav zato odbor predlaga oziroma je sprejel sklep, ki predlaga državnemu zboru, tukaj
               bi si dovolil predlagati ustreznejšo dikcijo, in sicer dodatni sklep: <q>"Državni zbor
               predlaga vladi Republike Slovenije naj čimprej sprejme vse potrebne podzakonske akte
               ter morebitne druge ukrepe za izdajo odločb iz prvega odstavka 12. člena zakona o
               skladu za poplačilo odškodnine žrtvam vojnega in povojnega nasilja do konca
               letošnjega leta."</q> Torej, tudi z določenim datumom. To je glede rokov.</p>
               <p>Drugi sklep, ki ga je pa odbor sprejel kot delovni sklep in ga predlaga neposredno
               vladi, ta sklep se pa glasi: <q>"Odbor državnega zbora Republike Slovenije za
               gospodarstvo priporoča vladi Republike Slovenije, da v podzakonski akt, ki ga bo
               sprejela za potrebe izvajanja zakona o skladu za poplačilo odškodnine žrtvam vojnega
               in povojnega nasilja, na ustrezen način vključi rešitev, s katero se bo za
               upravičence iz četrtega odstavka 13. člena zakona, ki so pridobili pravico tudi po
               drugem naslovu, štelo le tiste upravičence, ki jim je bila odškodnina po tem drugem
               naslovu že izplačana."</q> Odbor je ocenil, da so s tem v glavnem problemi, ki so bili
               motiv za pripravo zakona, lahko rešeni.</p>
               <p>Glede tistega predloga za zvišanje obrestne mere za obveznice, pa je prevladala
               ocena, da smo mi pravzaprav imeli zelo široko razpravo o tem vprašanju in tudi
               odločanje opravili ob sprejetju zakona in da ni tehtnih razlogov, da bi sedaj, ko ni
               tako dolgo od sprejetja zakona, ni nekih novih momentov, da bi sedaj spreminjali
               dejansko odločitev, ki smo jo takrat sprejeli. Hvala lepa.</p>
            </sp>
            <sp xml:id="SDZ3-Redna-07-2001-06-29.sp143">

               <speaker>PODPREDSEDNIK ANTON DELAK:</speaker>

               <p>Hvala lepa. Želi besedo predstavnica sekretariata za zakonodajo in pravne zadeve? <stage>(Ne
               želi.)</stage> Želi besedo predstavnik vlade? Državni sekretar, dr. Pirkmajer, izvolite.
               Dajmo, prosim, izključiti<gap n="..."/></p>
            </sp>
            <sp xml:id="SDZ3-Redna-07-2001-06-29.sp144">

               <speaker>DR. EDO PIRKMAJER:</speaker>

               <p>Sedaj pa je. Hvala lepa, gospod predsedujoči. Spoštovani, poslanke in poslanci!
               Dovolite mi, da se še enkrat oglasim na to temo, čeprav je obširna debata o popravi
               oziroma izplačilu odškodnine potekala v tej dvorani že ob sprejetju zakona samega.</p>
               <p>Razlogi oziroma ocena stanja, ki jo je podal predlagatelj zakona, s to oceno stanja
               se, seveda, lahko strinjam in se tudi vlada strinja. Dejstvo je, da gre pri tem za
               starejše ljudi, dejstvo je, da večina ali pa večina teh ljudi je na pragu svoje
               življenjske dobe in da bo med njimi kar nekaj takšnih, ki dokončne in celotne
               odškodnine ali pa izplačila, ne bodo dočakali. Vendar je vlada že ob sprejetju zakona
               prav iz tega razloga predlagala, da se odškodnina izplača oziroma izroči v obliki
               obveznic, ki morajo imeti vse značilnosti, da bo mogoče z njimi trgovati in da bodo
               imetniki teh obveznic za obveznice lahko dobili ustrezna sredstva, ustrezen denar kot
               kupnino za prodane obveznice.</p>
               <p>Razprava, ki je tekla v državnem zboru, o značilnosti obveznic, ker je bila tudi v
               predlogu krajša doba in višja obrestna mera, je pač spričo proračunskih argumentov
               bila zaključena tako, kot se odraža v sedaj sprejetem zakonu.</p>
               <p>Kar pa zadeva rok, v katerem naj bi bila odločba izdana, kar je namreč tudi ena
               izmed zahtev zakona, pa vlada vztraja pri tem, kar je napisala v svojem mnenju - ne,
               da bi bilo tako določilo neprimerno ali kaj podobnega, ampak da je nepotrebno, zaradi
               tega, ker zavezujejo vlado že drugi zakoni, konkretno zakon o upravnem postopku, da o
               taki zahtevi pravočasno odloči.</p>
               <p>Naj ob tem opozorim še na dejstvo, s katerim seveda ne bo nihče zadovoljen, da je
               namreč sposobnost državne ali pa javne uprave pri implementaciji zakonov vedno zelo
               kritična točka v tem, da pridejo ljudje do svojih pravic, in da enako velja za
               izvedbo zakona, tako kot je napisan sedaj, in bi enako veljalo tudi za zakon, če bi
               bil napisan tako, kot spoštovani predlagatelji predlagajo.</p>
               <p>V informacijo lahko povem, da je ustrezna uredba v pripravi in je v medresorskem
               usklajevanju in da je možno, da jo bo vlada sprejela že prihodnji četrtek. Lahko tudi
               povem, da je v pripravi izdelava odločb, ki naj bi to pravico dale, in sicer na ta
               način, da gre za prenos podatkov iz baze, ki je na ministrstvu za delo, družino in
               socialne zadeve oziroma pri ustreznih upravnih enotah - da bo ta baza prenesena na
               slovensko odškodninsko družbo, ki bo potem avtomatično izdajala te odločbe, približno
               po enakem načinu in v enaki obliki kot prejemamo, na primer, dohodninske odločbe.
               Tako da je s tega stališča 1. člen dejansko nepotreben, ker tudi ne bi imel nobenega
               posebnega učinka.</p>
               <p>Ob tem, ko se seveda zavedamo, da gre za odškodnino, ki le simbolično odtehta ali pa
               se oddolžuje za vse tisto trpljenje, ki so ga upravičenci prestali v prejšnjem
               obdobju, ob tem, ko se vlada tega zaveda, se seveda zaveda tudi omejitev, ki so
               postavljene današnji generaciji davkoplačevalcev pri zbiranju proračunskega denarja.
               Zaradi tega vlada državnemu zboru predlaga, da zakona ne sprejme. Zahvaljujem se za
               pozornost.</p>
            </sp>
            <sp xml:id="SDZ3-Redna-07-2001-06-29.sp145">

               <speaker>PODPREDSEDNIK ANTON DELAK:</speaker>

               <p>Hvala lepa. Želijo besedo predstavniki poslanskih skupin? Ja, prosim. mag. Drobnič,
               Nova Slovenija.</p>
            </sp>
            <sp xml:id="SDZ3-Redna-07-2001-06-29.sp146">

               <speaker>MAG. JANEZ DROBNIČ:</speaker>

               <p>Hvala lepa, gospod predsedujoči za besedo. Bom kratek. V naši poslanski skupini smo
               se odločili, da bomo ta predlog zakona podprli. Namreč, ne strinjamo se s prakso v
               Sloveniji, da se pravice zagotavljajo na kaj čuden način. Torej na tak način, da
               njihova veljavnost začne z nekaj let naprej ali pa da se zneski, ki se jim določi,
               zgubljajo realno vrednost. To so ključni razlogi za to. Poleg tega je pa naravno
               stanje, kot pravimo, torej nekaterim resnično že poteka, končno, biološka ura in z
               vidika pravičnosti in odgovornosti te države je dostojno, da se jim odškodnina
               izplača že v času njihovega življenja. Zlasti pa še zato, ker so te odškodnine
               simbolične, simboličnega pomena. Zato, seveda, podpiramo, da se te izplačajo prej,
               kot je pa v osnovnem zakonu predvideno. Še s temi spremembami vemo, da se odškodnine
               torej zamikajo in da se jim tako ali tako znižuje realna vrednost. Hvala lepa.</p>
            </sp>
            <sp xml:id="SDZ3-Redna-07-2001-06-29.sp147">

               <speaker>PODPREDSEDNIK ANTON DELAK:</speaker>

               <p>Hvala. Želi še kakšna druga poslanska skupina? <stage>(Ne želi.)</stage> Besedo dajem poslankam in
               poslancem. Želi kdo razpravljati? Prosim, mag. Vizjak.</p>
            </sp>
            <sp xml:id="SDZ3-Redna-07-2001-06-29.sp148">

               <speaker>MAG. ANDREJ VIZJAK:</speaker>

               <p>Hvala lepa za besedo. Zgolj bi pokomentiral izjavo predstavnika vlade, da je bil
               namen vlade, da del odškodnine izplača v obveznicah, s katerimi se trguje, to so
               skoraj dobesedne izjave. Jaz sem zgrožen nad tem, da je vlada zavestno sprejela
               odločitev, da bo trgovala z obveznicami, ki so simbolna odškodnina za pretrpljeno
               fizično in psihično nasilje in za izgubo svojcev. Mislim, da je to skrajen cinizem,
               da se zavestno daje v obtok in v promet sredstva za trgovanje, ki so temu namenjene.</p>
               <p>Mislim, da to ni prava pot. Mislim, da je pot odškodnin in smisla takih odškodnin,
               ki so nekako bolj kot neka materialna zadostitev, neka psihična in neka načelna
               zadovoljitev nečesa, kar je bilo slabo v zgodovini storjeno. Mislim, da to ni predmet
               trgovanja. In če je bil to namen vlade, da bo trgovala s tem trpljenjem ljudi in
               posredno z odškodnino, mislim, da to ni korektno in to ni prav. Hvala.</p>
            </sp>
            <sp xml:id="SDZ3-Redna-07-2001-06-29.sp149">

               <speaker>PODPREDSEDNIK ANTON DELAK:</speaker>

               <p>Hvala lepa. Želi še kdo razpravljati? Prosim, državni sekretar dr. Prikmajer.</p>
            </sp>
            <sp xml:id="SDZ3-Redna-07-2001-06-29.sp150">

               <speaker>DR. EDO PIRKMAJER:</speaker>

               <p>Gospod predsedujoči! Želel samo pojasniti, da ne gre za to, da bi država trgovala.
               Trgovali bodo tisti, ki bodo te obveznice prevzeli. Mislim, da je to običajen
               civiliziran način takrat, kadar gre za to, da nek dolžnik svojega dolga ne more
               pravočasno izpolniti in da takrat imetnik take obveznice lahko to obveznico proda. To
               je običajno na vseh področjih. Če gre pa za priznanje oziroma za simbolizem, je pa to
               priznanje vsebovano že v odločbi, ki jo bo tak opravičenec prejel - upam, da še
               letos.</p>
            </sp>
            <sp xml:id="SDZ3-Redna-07-2001-06-29.sp151">

               <speaker>PODPREDSEDNIK ANTON DELAK:</speaker>

               <p>Hvala lepa. Besedo ima poslanec Avšič.</p>
            </sp>
            <sp xml:id="SDZ3-Redna-07-2001-06-29.sp152">

               <speaker>JOŽE AVŠIČ:</speaker>

               <p>Hvala lepa. Sicer o tem zakonu smo res v preteklosti, v prejšnjem mandatu in temu,
               veliko govorili in seveda na eni strani je mnenje, da je država izpolnila večino
               obveznosti in zahtev po zakonih, ki so bili sprejeti v preteklosti v zvezi z žrtvami
               vojnega nasilja vojn v Sloveniji in podobno. Seveda na drugi strani pa so bila tudi
               razočaranja nad, ali višino ali roki, ki so bili v tem zakonu doseženi. Vendar ne bom
               o tem, pač pa o tem, ali bo tudi zakon, tak kot je, realiziran, zlasti v rokih, ki
               smo jih v prvotnem zakonu zapisali, saj imam občutek - in ta občutek mi nekako
               potrjuje tudi ena okrožnica ministrstva za gospodarstvo upravnim enotam, pa seveda
               tudi pismo upravnih enot, naslovljenih na ministra, gospoda Dimovskega oziroma
               verjetneje je to prišlo tudi h gospodu državnemu sekretarju, kjer upravne enote
               opozarjajo na to, da bodo velike težave pri realizaciji tudi tako določenega roka,
               kot je v zakonu.</p>
               <p>Sam sem tudi takrat pričakoval, da bo seveda potreben kar dolgotrajen
               administrativni postopek, čeprav je bilo na videz pojasnjeno, da bo šlo to
               avtomatično, da bodo upravne enote avtomatično poslale odločbe na slovensko
               odškodninsko družbo; ta bo izdala odločbe; in potem bo zadeva rešena. In to bibilo
               zelo lepo in prav, če bi bilo to res. Ni čisto tako in to tudi priznavate v
               okrožnici, ki ste jo 19. junija poslali in s katero opozarjate upravne enote, da bo
               trebna kar nekaj postoriti za to, da bo lahko slovenska odškodninska družba izdala
               odločbain to bo povzročilo kar nekaj novega in dodatnega dela v upravnih enotah,
               česar takrat, ko smo sprejemali zakon, nismo pričakovali.</p>
               <p>Torej, opozarjati celo na to, da naj ne pošiljajo sami od sebe, čeprav jih zakon na
               to obvezuje, odločb, ki so bile izdane v postopkih za upravičenost oziroma za
               uveljavljanje pravic po že omenjenih zakonih, in da počakajo na navodila.</p>
               <p>V tej svoji razpravi želim predvsem apelirati na vas, gospod Pirkmajer, in na vaše
               ministrstvo, da zelo resno pručite dopis upravnih enot, v kateri vas opozarjajo, da
               nimajo dovolj strokovno<gap n="..."/></p>
            </sp>
            <sp xml:id="SDZ3-Redna-07-2001-06-29.sp153">

               <speaker>PODPREDSEDNIK ANTON DELAK:</speaker>

               <p>Kolega Avšič, govorite o zakonu, ki je že sprejet.</p>
            </sp>
            <sp xml:id="SDZ3-Redna-07-2001-06-29.sp154">

               <speaker>JOŽE AVŠIČ:</speaker>

               <p>Ne, ne! Govorim o izvedbi tega zakona. In zakonki je pred nami, govori o spremembi
               rokov, ki so morda še bolj nerealni, glede na to, kar imam danes v rokah. Govorimo
               točno istem problemu in zato apel - ne glede na to, kako bomo danes ta zakon prejeli
               ali ne - je apel, da roke, ki jih že imamo, realiziramo in zaradi tega apeliram, da z
               upravnimi enotami ministrstvo za gospodarstvo čim hitreje razreši problem in pripravi
               takšno programsko opremo, da ne bo potrebno novo zaposlovanje in da bo iz obstoječih
               baz podatkov možno te odločbe čim hitreje izdati. Hvala lepa.</p>
            </sp>
            <sp xml:id="SDZ3-Redna-07-2001-06-29.sp155">

               <speaker>PODPREDSEDNIK ANTON DELAK:</speaker>

               <p>Hvala lepa. Replika. Vizjak.</p>
            </sp>
            <sp xml:id="SDZ3-Redna-07-2001-06-29.sp156">

               <speaker>MAG. ANDREJ VIZJAK:</speaker>

               <p>Repliciram kolegu Avšiču, predvsem v nadgradnji njegove, bi rekel, izjave, s čemer se
               popolnoma strinjam.</p>
               <p>Predvsem v tem, da je vlada še pred enim mesecem - tu imam dopis vlade kot mnenje k
               predlogu zakona - posredovala, da bodo v pretežni večini, to je še več kot večina,
               odločbe o odškodnini izdane v predlaganem roku. Sedaj je, če sem prav razumel gospoda
               Pirkmajerja, izrazil upanje, da bo to letos. To pomeni, da so v enem mesecu zadeve že
               tako, malo bolj pesimistične,kot so bile na začetku. In če je vse, kar je bilo -
               recimo, kar vidimo in je na papirju - v treh mesecih in petnajstih dneh narejenega,
               da je ta dopis upravnim enotam; se zelo, zelo bojim, da bo temu res tako. In namen
               predlagateljev je bil predvsem v tem da z zakonsko obveznostjo uredijo izdajo odločb
               v tem času, da bo potem tudi možno izplačati odškodnine. In nič drugega. Hvala.</p>
            </sp>
            <sp xml:id="SDZ3-Redna-07-2001-06-29.sp157">

               <speaker>PODPREDSEDNIK ANTON DELAK:</speaker>

               <p>Hvala lepa. Želi še kdo razpravljati? Ne želi. Ker nihče ne želi razpravljati,
               zaključujem splošno razpravo. Prosil bi poslanke in poslance, ki se nahajajo v veži
               ali kje drugje, da zasedejo svoja mesta, ker sem preštel, da trenutno nismo bili
               sklepčni.</p>
               <p>Odbor državnega zbora republike Slovenije za gospodarstvo predlaga, da državni zbor
               sprejme naslednji sklep. Dajmo, prosim, malo prisluhniti! <q>"Zakon o spremembah in
               dopolnitvah zakona o skladu za poplačilo odškodnine žrtvam vojnega in povojnega
               nasilja se ne sprejme."</q> Želi o tem sklepu kdo razpravljati? <stage>(Ne želi.)</stage> Zaključujem
               razpravljanje in prehajamo na odločanje. Prosim, da glasujemo. Glasujemo, prosim.
               Navzočih je 48 poslank in poslancev. Za 31, proti 15.</p>
               <p><stage>(Za je glasovalo 31.)</stage> <stage>(Proti 15.)</stage></p>
               <p>Sklep je bil sprejet.</p>
               <p>Imamo še dodatni sklep odbora, da državni zbor predlaga vladi, naj čimprej sprejme
               vse potrebne podzakonske akte ter morebitne druge ukrepe za izdajo odločb iz prvega
               odstavka 12. člena zakona o skladu za poplačilo odškodnine žrtvam vojnega in
               povojnega nasilja do konca letošnjega leta. Želi o tem dodatnem sklepu kdo
               razpravljati? Ker ne želi, prehajamo na odločanje. Glasujemo, prosim. Navzočih je 54
               poslank in poslancev, 51 za, proti nihče.</p>
               <p><stage>(Za je glasovalo 51.)</stage> <stage>(Proti nihče.)</stage></p>
               <p>Dodatni sklep je bil sprejet. S tem zaključujem to točko dnevnega reda.</p>
               <p>Prehajamo na <title>30. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH
                  IN DOPOLNITVAH ZAKONA O POPOTRESNI OBNOVI OBJEKTOV IN SPODBUJANJU RAZVOJA V
                  POSOČJU - skrajšani postopek.</title>
               </p>
               <p>Predlog zakona je v obravnavo zboru predložila vlada Republike Slovenije. Želi
               predstavnik vlade besedo? <stage>(Ne želi.)</stage> Predlog zakona je obravnaval odbor za
               infrastrukturo in okolje kot matično delovno telo. Prosim poročevalca, da predstavi
               mnenje odbora o predlogu zakona. Besedo ima predsednik odbora.</p>
            </sp>
            <sp xml:id="SDZ3-Redna-07-2001-06-29.sp158">

               <speaker>ANDREJ GERENČER:</speaker>

               <p>Hvala lepa, gospod podpredsednik. Odbor je na svoji 10. seji 9. maja prvič obravnaval
               predlog zakona o spremembah in dopolnitvah zakona o popotresni obnovi objektov in o
               spodbujanju razvoja v Posočju. Ko smo obravnavali, smo v splošni razpravi predvsem
               opozorili na stališča predstavnikov občin Bovec in Tolmin in seveda tudi poslušali
               razpravo posoškega razvojnega centra, ki so podali v pisni obliki tudi zaskrbljenost
               ob dejstvu, da stvari gredo počasi. Člani odbora so pri prvi obravnavi sprejeli
               sklep, da se zakon sprejme po skrajšanem postopku. V nadaljevanju seje 15.5., torej
               15. maja, smo pri drugi obravnavi obravnavali amandmaje k posameznim členom, in sicer
               amandmaje vlade Republike Slovenije k 1., 4., 6., 7. in 8. členu in amandmaju
               poslanca Alojza Soka k 5. členu.</p>
               <p>Odbor je na podlagi dopolnitev in mnenj sekretariata za zakonodajo in pravne zadeve
               in razprave oblikoval določene spremembe in dopolnitve besedila amandmajev vlade
               Republike Slovenije k 1., 2. in 4. členu predloga zakona in sprejel svoje amandmaje k
               1. členu, kar je bil amandma na amandma vlade Republike Slovenije, potem k 2. členu
               amandma, k 4. členu in pa na koncu je sprejel sklep, da predlaga državnemu zboru, da
               se zakon sprejme z amandmaji odbora in amandmaji, ki jih odbor podpira. Hvala lepa.
           </p>
            </sp>
            <sp xml:id="SDZ3-Redna-07-2001-06-29.sp159">

               <speaker>PODPREDSEDNIK ANTON DELAK:</speaker>

               <p>Hvala lepa, gospod Gerenčer. Želi besedo predstavnik sekretariata za zakonodajo in
               pravne zadeve? <stage>(Ne želi.)</stage> Hvala. Želijo besedo predstavniki poslanskih skupin?
               Pismeno se je prijavil Ivan Božič, SLS + SKD. Gospod Božič, imate besedo.</p>
            </sp>
            <sp xml:id="SDZ3-Redna-07-2001-06-29.sp160">

               <speaker>IVAN BOŽIČ:</speaker>

               <p>Hvala lepa, gospod podpredsednik. Kolegice in kolegi! Po treh letih ponovno govorimo
               o zakonu o popotresni obnovi objektov v Posočju in o razvoju Posočja. Takrat, pred
               tremi leti smo v tej dvorani in televizijskih oddajah obljubljali, da bo to
               opravljeno v enem letu- da bo v enem letu obnovljeno vse, kar je potres 12. aprila
               leta 1998 naredil narobe v Posočju. To se ni zgodilo; človek želi marsikaj narediti,
               veliko se pa tudi tako hitro ne da, to je treba priznati. Narobe pa je to, da smo
               lani spomladi, marca meseca že dobili obljubo, da bomo aprila dobili ta zakon, dobili
               pa smo ga šele danes <stage>(torej, danes ga obravnavamo, dobili smo ga pred tremi meseci)</stage>,
               in na dveh sejah do sedaj ni prišel na vrsto; na prvi niti ni bil uvrščen na dnevni
               red, na drugi seji pa nismoprišli do njega. Torej mislim, da je za nas, ki v tej
               dvorani sedimo, rahlo neodgovorno, da nismo tega zakona poprej sprejeli, kajti tisti,
               ki še danes, po treh letih, ne živijo v svoji hiši, nimajo urejenih svojih financ in
               jim je veliko težje kot nam, ki tu sedimo in se marsikdaj prerekamo za stvari, o
               katerih ne bi bilo treba skorajda izgubljati besed.</p>
               <p>V letošnjem letu, že od jeseni, se pravzaprav vrši popotresna obnova, predvsem v
               letošnjem letu, po zakonu o izvrševanju proračuna - ko smo ga sprejemali, smo tudi
               govorili, kaj piše v tem zakonu - ki pa ne obsega vsega, kar je v Posočju treba še
               postoriti.</p>
               <p>Prav tako, če se spomnite, smo letos sprejeli oziroma v lanskem letu <stage>(v mali
               dvorani)</stage> že zakon o rešitvi vprašanj škode murastega toka v Logu pod Mangartom. Tisti
               zakon se izteče jutri in ta zakon bo šele nadomestil in redno poskušal urediti
               zadeve, da se bodo zadeve tudi v Logu pod Mangartom peljale pri obnovi naprej.</p>
               <p>Naša poslanska skupina bo zakon podprla in tudi amandmaje, sklepe odbora, pa tudi
               amandmaje, ki so bili vloženi s strani SDS za Log pod Mangartom. Upam, da bomo danes
               res do 14.00 ure to opravili, kajti nima pomena, da vlečemo nekaj, kar je bilo na
               komisiji že dogovorjeno. Hvala lepa.</p>
            </sp>
            <sp xml:id="SDZ3-Redna-07-2001-06-29.sp161">

               <speaker>PODPREDSEDNIK ANTON DELAK:</speaker>

               <p>Hvala lepa. Besedo ima poslanec Mamić, Nova Slovenija.</p>
            </sp>
            <sp xml:id="SDZ3-Redna-07-2001-06-29.sp162">

               <speaker>IVAN MAMIĆ:</speaker>

               <p>Spoštovani podpredsednik državnega zbora, hvala za besedo. Najprej lep pozdrav vsem
               predstavnikom vlade, pa tudi tistim, ki nas spremljajo prek interneta!</p>
               <p>Oglasil sem se v glavnem zaradi tega, tako kot Božič, ker izhajam iz tistega konca
               Slovenije, namreč iz severne Primorske, in se dostikrat srečujem z ljudmi, tudi iz
               Posočja, in so mi dostikrat že opozorili na težave, ki jih pestijo toliko časa.</p>
               <p>Poslanci Nove Slovenije smo razočarani nad potekom, hitrostjo in obsegom popotresne
               obnove Posočja. Popotresna obnova Posočja je sramota za vso Slovenijo. Sprašujem se,
               kako dolgo bo še trajalo, da se bo tamkajšnjim ljudem omogočili normalni življenjski
               pogoji. Po sprejetju zakona o amnestiji je državni sekretar včeraj rekel, da mora
               Slovenija zagotoviti zapornikom enak standard, ko ga imajo v zahodni Evropi oziroma v
               Skandinaviji.</p>
               <p>Sedaj pa sprašujem predstavnike ministrstva za okolje, kdaj mislijo zagotoviti
               prebivalcem demografsko ogroženih območij in še posebej Posočja, ki ga je prizadel
               potres, enak življenjski in bivalni standard, kot ga imajo prebivalci Evropske unije
               oziroma Skandinavije.</p>
               <p>Ljudski pregovor pravi: daleč od oči, daleč od srca. Žal ta pregovor velja tudi za
               enakomerni regionalni razvoj. Kar je daleč od vladne palače, je očitno daleč tudi od
               državne denarnice. To sem prepričan, da velja za celo Slovenijo, ne samo za Posočje.</p>
               <p>Vsi se zavedamo, da se Slovenija tudi s pomočjo sedanje vlade še bolj centralizira.
               Kmalu bodo na zahodu in severu izginile državne meje, ostale bodo le še etnična.
               Absolutno nacionalna prioriteta mora biti zaščita naših etničnih meja. Če bo
               slovenska vlada nadaljevala z dosedanjo politiko na demografsko ogroženih oziroma
               obmejnih področjih, nam grozi, da se bo slovenski etnični prostor še dalje ožil in bo
               kaj hitro obsegal zgolj še Ljubljano, povečano sicer z okolico.</p>
               <p>Zavedati se moramo, da je bilo podeželje vedno branik nacionalne identitete, zato
               mora biti enakomerno poselitev cilj vseh prebivalcev Slovenije. Tudi tistih, ki
               živijo v Ljubljani ali pa v kakšnem večjem centru. Ne more biti cela Slovenija eno
               samo mesto. Naredimo vendar nekaj za ljudi na podeželju! K oženju slovenskega
               etničnega prostora bo zagotovo prispevala tudi tako počasna in skromna popotresna
               obnovaPosočja oziroma ta zakon, ki ga sprejemamo. Ali slovenske vlade nič ne skrbi
               to, da se bo zaradi naše politike čez nekaj let Posočje mogoče bolj navezalo na
               Italijo kot na Slovenijo. Prometne povezave Posočja z osrednjo Slovenijo so tako
               slabe, da se že zdaj čuti, kakor da sta to dva ločena sveta. Tisti, ki ne hodi po
               Posočju, seveda tega ne ve. Ne more niti hoditi, ker nima pogojev, da bi prišel,
               recimo <q>"komot"</q> iz Kranjske Gore v Bovec.</p>
               <p>Skrajni čas je, da se začne resno delati na cestni povezavi med Posočjem in Kranjsko
               Goro, ki je turistično zelo razvito območje. Hitra in varna cestna povezava bi
               pozitivno vplivala na družbeni, turistični in gospodarski razvoj Posočja. Brez
               moderne ceste s predorom je iluzorno pričakovati razcvet Posočja, s tem tudi
               Slovenije. Zavedati se moramo, da so ceste gotovo okostje pri reševanju demografskih
               problemov. Žalostno je tudi dejstvo, da smo dobili pripombe s strani predstavnikov
               lokalnih skupnosti na prizadetem območju, da niso bili v primerni meri vključeni v
               oblikovanje zakonskega predloga. To je - bom dokumentiral s tem, da sem na terenu
               videl tri cerkve, ki sploh niso v našem seznamu za popravilo, pa so ravno tako
               razpokane, ker niso bile izjema, niso bile tako zgrajene, da jih ne bi bilo treba nič
               popravljati. Sem dal poslansko vprašanje gospodu Gantarju v samem začetku njegovega
               mandata, je rekel, da to ni res, potem sem mu rekel, da bova šla skupaj obiskat te
               objekte, da se bo prepričal. Potem sem postavil isto vprašanje gospodu Kopaču, novemu
               ministru za okolje inprostor, in mi je po telefonu ženska, ena njegova tajnica,
               povedala, da je predvideno za dva objekta po 10 milijonov, in to sem posredoval tudi
               tistim ljudem, ki zastopam njihove interese. V resnici to sploh ni res. Mi je dal
               podatke - ali ženska mi je dala podatke - dveh drugih sakralnih objektov. Ne vem
               sedaj, ali je to sprenevedanje ali kaj drugega.</p>
            </sp>
            <sp xml:id="SDZ3-Redna-07-2001-06-29.sp163">

               <speaker>PODPREDSEDNIK ANTON DELAK:</speaker>

               <p>Spoštovani kolega, ali razlagate sedaj svoje osebno mnenje ali mnenje poslanske
               skupine? Meni se zdi, da poslanske skupine.</p>
            </sp>
            <sp xml:id="SDZ3-Redna-07-2001-06-29.sp164">

               <speaker>IVAN MAMIĆ:</speaker>

               <p>Poslanske skupine; samo s tem sem okrepil to, kar mislim povedati do konca. Hvala za
               opozorilo.</p>
               <p>V Posočju niso bile prizadete zgolj hiše oseb, ki stalno bivajo, temveč tudi
               nepremičnine oseb, ki v Posočje občasno prihajajo. Slednjih zakon o popotresni obnovi
               ni zajel, zato njihove nepremičnine v veliki meri propadajo. Kot vemo, se je v
               Posočju pred pol leta zgodila še ena naravna nesreča. Dobesedno, čez noč je plaz
               skoraj zbrisal Log pod Mangartom. Tedaj je Bajukova vlada brez velikih ceremonij in
               velikih besed opravila nujna, najnujnejša dela, in se angažirala za preprečitev
               demografskega izumrtja v teh krajih. Log pod Mangartom je dokaz, da je mogoče ogromno
               narediti tudi z malimi, z minimalnimi finančnimi sredstvi ob pogoju, da je le malo
               dobre volje pri članih vlade Republike Slovenije. Dobro voljo pri obnovi Posočja
               pričakujem tudi od sedanje vlade in tudi podporo tega parlamenta.</p>
               <p>Na koncu naj poudarim, da poslanci Nove Slovenije podpiramo predlagani zakon, hkrati
               pa opozarjamo na počasnost, togost izbire, kritiziranost popotresne obnove Posočja in
               predlagamo vladi Republike Slovenije, da začne s projektom izgradnje moderne cestne
               povezave med Posočjem in Kranjsko Goro čimprej. Hvala lepa.</p>
            </sp>
            <sp xml:id="SDZ3-Redna-07-2001-06-29.sp165">

               <speaker>PODPREDSEDNIK ANTON DELAK:</speaker>

               <p>Hvala lepa. Besedo ima poslanec Tanko, predstavnik Socialdemokratske stranke.</p>
            </sp>
            <sp xml:id="SDZ3-Redna-07-2001-06-29.sp166">

               <speaker>JOŽE TANKO:</speaker>

               <p>Hvala lepa za besedo. V poslanski skupini Socialdemokratske stranke smo mnenja, da
               skrajšani postopek za obravnavo sprememb in dopolnitev zakona o popotresni obnovi
               objektov in spodbujanju razvoja v Posočju ni najprimernejši, saj precej zmanjšuje
               možnosti za pripravo celovitih ukrepov, ki naj bi dali temu naravnim nesrečam
               izpostavljenemu področju priložnost ne samo za obnovo in vzpostavitev prvotnega
               stanja, ampak predvsem možnosti za nadaljnji razvoj.</p>
               <p>Po podatkih, ki so nam na razpolago, ugotavljam, da obnova ni in ne bo celovita in
               da bo približno polovico objektov iz raznih razlogov izvzetih iz ponujenih oblik
               pomoči. To pa pomeni, da se ne bo vzpostavilo niti prvotno stanje. Kot po navadi so
               najbolj prizadeti tisti, ki niso v zadostni finančni kondiciji, ki nimajo možnosti,
               posebnih možnosti pridobiti ugodna sredstva<gap n="..."/> <stage>/Nemir v dvorani./</stage></p>
            </sp>
            <sp xml:id="SDZ3-Redna-07-2001-06-29.sp167">

               <speaker>PODPREDSEDNIK ANTON DELAK:</speaker>

               <p>Prosim spoštovane poslance, da se malo umirijo.</p>
            </sp>
            <sp xml:id="SDZ3-Redna-07-2001-06-29.sp168">

               <speaker>JOŽE TANKO:</speaker>

               <p><gap n=".."/> in to predvsem za ureditev bivalnih razmer. Prav ta populacija pa je na to območje
               izredno vezana, saj ima do njega tudi čustven odnos, in je pravzaprav edini porok, da
               bo območje ostalo trajno poseljeno, narava pa ohranjena in vzdrževana.</p>
               <p>Opozoril bi rad, da se nam ne zdi smiselno, da tistim, ki želijo tam ostati, pa
               nimajo zadostnih virov, omejujemo pomoč na 60% standarda, in še to s spisom hipoteke
               za 20 let. Menim, da ravno ti potrebujejo največ pomoči, ki imajo najmanj in največje
               težave, ne pa tisti, ki se ukvarjajo že s sanacijo nadstandarda, to je z obnovo
               vikendov.</p>
               <p>Smiselno se mi zdi, da bi se k pripravi zakona bolj pritegnilo tudi občine, predvsem
               najbolj prizadeto, in da bi se prisluhnilo njenim pobudam in razlogom. To se ni
               zgodilo in zato so rešitve predvsem kabinetne oziroma institucionalne in niso dovolj
               prilagojene potrebam, ciljem in možnostim ljudi ter zapostavljajo tudi vlogo lokalnih
               skupnosti.</p>
               <p>Opazno je, da ukrepi pomoči, ne samo da niso dosegljivi za vse, ampak so ti ukrepi
               tudi izjemno razvlečeni. Najprej nekajletna oziroma skoraj, po programu, ki je
               priložen, petletna obnova objektov in tej obnovi sledi potem še petletna gospodarska
               pomoč za prestrukturiranje. To se pravi, da je celotna pomoč nekako raztegnjena na
               deset let. Menim, da ta pristop ni primeren, biti bi moral bistveno krajši, se pravi,
               da bi moral potekati sočasno. Tako pa izgleda, kot da je celotna pomoč oziroma vse
               podrejeno utrujanju prizadetega prebivalstva, od katerih si bo večina prisiljena
               poiskati druge načine in vire ali pa se odseliti in prodati poškodovano premoženje
               novim, bodočim začasnim prebivalcem, in to verjetno za vikende; ti imajo dovolj
               denarja in ker jih zakon izenačuje s stalnimi prebivalci, bodo zlahka prišli do
               pomoči in obnovili objekte. Vendar obnovljeni bodo samo objekti, krajina pa bo počasi
               opustela.</p>
               <p>Iz obrazložitve pa je opazno še nekaj. Stroški državne tehnične pisarne znašajo
               nekaj več kot milijardo 700, in to za obdobje približno dveh in pol let, kar pomeni,
               da je ta pisarna porabila približno 15% vsega denarja, namenjenega Posočju v tem
               obdobju. Menimo, da je to izjemno visoko in da to pomeni bolj sanacijo birojev in
               institucij kot Posočja. Za primerjavo, stroški državne tehnične pisarne so skoraj
               tako visoki, kot bo znašala celotnagospodarska pomoč za prestrukturiranje Posočja v
               naslednjih nekaj letih. Če bi pa to še ustrezno inflacijsko obdelali, pa je strošek
               pisarne pravzaprav enako visok, kot bo gospodarska pomoč. Menimo, da je to izjemno,
               izjemno veliko.</p>
               <p>Kljub temu pa bomo v poslanski skupini zakon podprli. Hvala lepa.</p>
            </sp>
            <sp xml:id="SDZ3-Redna-07-2001-06-29.sp169">

               <speaker>PODPREDSEDNIK ANTON DELAK:</speaker>

               <p>Hvala lepa. Prijavljen je še kot predstavnik poslanske skupine poslanec Juri, mogoče
               še kdo drug. Zaradi tega prekinjam današnjo sejo in prosim<gap n="..."/> Prosim.</p>
            </sp>
            <sp xml:id="SDZ3-Redna-07-2001-06-29.sp170">

               <speaker>AURELIO JURI:</speaker>

               <p>Če dovolite. Jaz sem mislim, seveda, samo izraziti podporo zakonu in pozvati,
               seveda, skrajšano razpravo, da pridemo do glasovanja in zakon izglasujemo. Hvala.</p>
            </sp>
            <sp xml:id="SDZ3-Redna-07-2001-06-29.sp171">

               <speaker>PODPREDSEDNIK ANTON DELAK:</speaker>

               <p>Hvala lepa. Zdaj pa zares prekinjam sejo. <stage>/Smeh./</stage> Moment, sem pogrešil, dajem<gap n="..."/>
               Proceduralni predlog? Ni.</p>
               <p>Torej zaključujem razpravo poslanskih skupin. Prekinjam sejo in prosim, da poslušamo
               še naslednje obvestilo. Sejo državnega zbora bomo nadaljevali v sredo, 4. julija
               2001, ob 10.00 uri dopoldan z obravnavo prekinjene 8. točke dnevnega reda - to je s
               predlogom poslovnika državnega zbora; nato bomo, če bo pripravljena s strani
               matičnega delovnega telesa, prišli na obravnavo prekinjene 15. točke - spremembe in
               dopolnitve zakona o referendumu in ljudski iniciativi; potem pa sejo nadaljevali s 5.
               točko; zatem bomo prešli na pravkar prekinjeno 30. točko; nato pa na 31. točko po
               vrstnem redu dalje.</p>
               <p>Žal mi je, sejo sem že prekinil in je, seveda, s tem končana za današnji dan. Hvala.
                  <stage type="time">(SEJA JE BILA PREKINJENA 29. JUNIJA 2001 OB 14.00 URI.)</stage>
               </p>
            </sp>
         </div>
      </body>
   </text>
</TEI>