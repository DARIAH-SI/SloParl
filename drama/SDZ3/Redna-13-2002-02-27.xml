<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ3-Redna-13-2002-02-27">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|5DDEF7DC25B31463C1256B720048C37C</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=III&amp;type=sz&amp;uid=5DDEF7DC25B31463C1256B720048C37C</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ3-Redna-13-2002-02-27.DZ" n="13">
               <name>Redna</name>
               <date when="2002-02-27"/>
            </setting>
         </settingDesc>
         <particDesc>
            <listOrg>
               <org xml:id="SDZ3-Redna-13-2002-02-27.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="3" notBefore="2000-10-27" notAfter="2004-10-22">
                        <label>3. mandat (2000-2004)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 13. seje</stage>
            <stage type="date">(27. februar 2002)</stage>
            <stage type="chairman">Sejo je vodil dr. Miha Brejc, podpredsednik državnega zbora.</stage>
            <stage type="time">Seja se je pričela ob 10.10 uri.</stage>


            <sp xml:id="SDZ3-Redna-13-2002-02-27.sp1">

               <speaker>PODPREDSEDNIK DR. MIHA BREJC:</speaker>

               <p>Spoštovane gospe in gospodje. Dobro jutro. Pričenjam nadaljevanje 13. seje državnega
               zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
               poslanke in poslanci: Anton Delak, Rudolf Petan, Franc Pukšič, Mirko Zamernik, mag.
               Andrej Vizjak, Jožef Kavtičnik, Milan Kopušar, Bojan Kontič, Pavel Rupar, Geza
               Džuban, Dorijan Maršič, Janez Podobnik, Ivan Božič od 12.00 ure dalje, Jelko Kacin od
               10.30 o 13.00, Roman Jakič od 11.00 do 13.00 ure, Jožef Jerovšek za dopoldanski del,
               Stana Stopar od 12.30 dalje, Igor Štemberger, Branko Kelemina za popoldanski del
               seje. Prosim, da vstavimo kartice in ugotovimo navzočnost v dvorani. "Kvorum",
               prosim. 44 prisotnih. V dvorani nas je nekoliko več.</p>
               <p>Ugotavljam prisotnost v dvorani drugič, prosim. Torej, drugič. Prisotnih je 47
               poslank in poslancev. Se pravi, da smo sklepčni in lahko zbor odloča.</p>
               <p>Današnje nadaljevanje 13. seje državnega zbora bomo pričeli z obravnavo prekinjene <title>TOČKE 1.D DNEVNEGA REDA - PREDLOGA SPREMEMB IN DOPOLNITEV POMORSKEGA
               ZAKONIKA.</title>
               </p>            
               <p>Za tem bo zbor prešel na obravnavo točke 1.e - to je predloga zakona o omejevanju
               oglaševanja pijač, ki vsebujejo alkohol, ter po vrstnem redu naprej.</p>
               <p>Včeraj smo to točko prekinili pri predstavitvah poslanskih skupin in z njimi tudi
               zaključili. Sedaj pa prehajamo na razpravo poslank in poslancev. Pisno imamo dve
               prijavi, in sicer gospod Aurelio Juri in Jaša Zlobec Lukič. Prosim, gospod Juri.</p>
            </sp>
            <sp xml:id="SDZ3-Redna-13-2002-02-27.sp2">

               <speaker>AURELIO JURI:</speaker>

               <p>Hvala, podpredsednik. Spoštovane kolegice in kolegi. Lep dan. Naj takoj povem,
               uvodoma, da predlagani spremembi nasprotujem, pa si bom vzel nekaj več časa, kot to
               običajno počnem, da povem, zakaj, v upanju, da me bodo kolegice in kolegi, zlasti
               zagovorniki te spremembe, bolj pozorno poslušali, pa morda tudi kdo prisluhnil, ker
               so razlogi seveda taki, ki tudi ovržejo teze,ki jih je včeraj podal predlagatelj.
               Glejte, veliko smo se dajali okoli pomorskega zakonika v minulih letih. Prečesali in
               pretehtali smo ga po dolgem in počez, pravne in druge strokovne službe vlade,
               državnega zbora, zainteresirana in strokovna javnost, ministri, ministrice ter ne
               nazadnje poslanci in poslanke. Nikoli in nihče se med dolgoletno obravnavo in
               obdelavo zakonika ni obregnil ob 8. člen. Ostal je povsem tak, kot ga je bila
               predlagala vlada, kljub temu da je korenito spreminjal stanje iz prej veljavnega
               jugoslovanskega pomorskega zakonika. Vnašal je namreč generalno oziroma absolutno
               prepoved vplutja v slovenske notranje vode, to je v zalive in pristanišča, tujim
               vojaškim in nevojaškim ladjam na jedrski pogon ali z jedrskim orožjem. Ne govorimo
               torej o ladjah, ki naj bi prevažale jedrske odpadke, ampak je dikcija zelo jasna.
               Govorimo torej o prepovedi na območju notranjih voda in ne celotnega teritorialnega
               morja, kjer konvencija Združenih narodov o mednarodnem pomorskem pravu zagotavlja
               vsem ladjam, tudi ladjam na jedrski pogon, iz naslova pravice do neškodljivega
               prehoda normalno plutje. To poudarjam, ker so se v javnosti pojmi teritorialnih voda
               in notranjih voda mešali.</p>
               <p>Tisti, ki smo ta člen, ta 8. člen, danes veljavni 8. člen nekoliko bolj pozorno
               prebrali - verjamem, da nisem bil edini - smo iz njega zelo jasno razbrali, in
               zavedajoč se moči ter vpliva jedrskih sil, pogumno izbiro Slovenije, da kljub
               interesu in prizadevanjem za včlanitev v Nato sama ne sodeluje pri njeni jedrski
               doktrini oziroma ne dovoli vojaške jedrske prisotnosti na svojem ozemlju. Domnevati
               je bilo, da je bila taka rešitev dopustna znotraj pravil zveze ali izpogajana z njo.
               Sicer si je težko pojasniti, da bi v samem teku priprav za vstop vanjo, če bi se
               izkazalo, da bi toutegnilo biti problem, v zakonik vnesli tako določilo, ki vsaj za
               odtenek - naj mi bo dovoljena ta ocena - popravlja vtis, ki ga je Slovenija pustila v
               svoji in, verjamem, tudi v mednarodni javnosti, ko je umaknila podpis
               multilateralnega, tako imenovanega, poziva o uresničitvi nove politike za svet brez
               jedrskega orožja. Umik tega podpisa sam ocenjujem, dovolite mi, kot obžalovanja
               vreden korak in tudi svojevrstno blamažo, ki si je kot mlada suverena demokratična in
               predvsem napredna država ne bi smeli privoščiti, tudi ne znotraj prizadevanj za
               včlanitev v Nato in za njeno nadaljnjo organizacijsko in civilizacijsko rast, ki ne
               more, ponavljam, ne more težiti k svetu, ki bo mahal z zastavo miru in se čedalje
               bolj opremljal za vojno, svetu, ki bo čedalje bolj ujetnik jedrskega oboroževanja in
               ustrahovanja, svetu, ki bo slonel in gradil mir na ravnotežju oziroma v ravnovesjih
               terorja. Če je to tako, pomislimo še enkrat, kam gremo in kakšno odgovornost tudi mi
               prevzemamo. Ko smo to storili oziroma umaknili ta podpis, odstopili iz te pobude, naj
               se odpovemo sedaj tudi edinemu jamstvu, da po morju jedrskemu orožju ne dovolimo
               vstopa v naše ozemlje. In če po morju ne, verjamem, da še težje po kopnem.</p>
               <p>Rad bi spomnil tukaj na izjavo, ki jo je dal nedavno minister za obrambo dr.
               Grizold. Zagotovil je, da pri nas takega orožja ne bo. Trdim, da jamstvo za to ne
               morejo biti njegove besede, še manj besede zunanjega ministra, dr. Rupla, ki
               precizira, da ga res ne bo, če mu vlada ne bo dovolila vstopa, temveč temu primernain
               zakonska ureditev, ki jo sedaj imamo in je ne gre spreminjati. Jasno za to je, da
               vlada umakne soglasje k predlagani noveli in vztraja pri rešitvi, ki jo je sama
               predlagala. Želim verjeti, da jo predlagala zavestno in odgovorno, sicer je ne bi
               podpiral</p>
               <p>Ali prizna, če to ni bilo tako, da se je lani zmotila, da je besedilo 8. člena
               zapisala kar tako, po trenutni inspiraciji dežurnega pisca, in s tem prizna, da
               vselej ne ve, kar sama zapiše v svoje lastne izdelke. V tem primeru se bom moral
               vprašati, koliko in do kod ji lahko še zaupam. Jamstvo za to, da pri nas ne bo
               jedrskih konic in plavajočih reaktorjev, je, da te novele ne izglasujemo.</p>
               <p>Osebno še komaj sprejemam dejstvo, da imamo nuklearko, ki se bo vendarle čez 20 in
               še kako leto zraven iztrošila, nekateri bomo primorani še prej poiskati in do takrat
               tudi najti alternativo, upam, da pristojno ministrstvo tudi na tem aktivno dela,
               kajti čas beži. Ne sprejemam pa, pa mi ne zamerite, če ne sledim času, uporabe
               jedrske energije za vojaške namene, pa naj si bo njen cilj samo ustrahovanje in za
               voljo tega ne morem soglašati s tem, da bi dovoljevali jedrskim podmornicam in drugim
               ladjam na ta pogon in celo z jedrskim orožjem, vpluti v naše zalive.</p>
               <p>Obenem se seveda pridružujem vsem tistim gibanjem in političnim silam, ki enako
               razmišljajo in vodijo aktivnosti drugje, onstran meje, da bi se tudi tam uprli
               tovrstnim obiskom, v Trstu ali kjerkoli drugje v neposredni in daljni soseščini.
               Toliko v odgovor tistim, ki pravite, da ni učinkov te prepovedi, če take ladje
               vendarle plujejo v Trst...</p>
            </sp>
            <sp xml:id="SDZ3-Redna-13-2002-02-27.sp3">

               <speaker>PODPREDSEDNIK DR. MIHA BREJC:</speaker>

               <p>Prosim za mir v dvorani!</p>
            </sp>
            <sp xml:id="SDZ3-Redna-13-2002-02-27.sp4">

               <speaker>AURELIO JURI:</speaker>

               <p>...ali če si ne prizadevamo za denuklerizacijo celotnega ali vsaj severnega Jadrana.
               Če hočemo biti dosledni pri tem seveda začnimo pri nas doma.</p>
               <p>Predlagatelj novele utemeljuje predlog spremembe s tem, da bi naj bil obstoječi 8.
               člen v nasprotju z našimi težnjami po čimprejšnji vključitvi Republike Slovenijo v
               zvezo Nato in ostale evropske povezave. To piše v pisni obrazložitvi.</p>
               <p>Najprej glede dikcije ostale evropske povezave. Ne vem, da bi acquis communitaire
               ali kakšna druga listina, ki opredeljuje kriterije za povezavo, določala, da moramo
               to prepoved odpraviti. Zato vsaj Evropsko unijo v to ne vpletajmo.</p>
               <p>Tudi glede Nata ni jasno, iz katerega akta izhaja pravna podlaga za predlagano
               rešitev. To nas opozarja tudi naš sekretariat za zakonodajo in pravne zadeve.</p>
               <p>Pa ne nazadnje tudi nedavna inšpekcija nas na to domnevno pomanjkljivost, kolikor je
               bilo razbrati iz medijev, ni posebej ali pa sploh ni opozorila. In če slučajno kje
               piše, da morajo kandidatke za članstvo odpreti svoja morja in pristanišča jedrskemu
               ladjevju te organizacije oziroma da tovrstne obiske ne smejo odklanjati, vlado
               sprašujem, pa se nekoliko vračam nazaj, kako to, da ni preprosto prepisala v nov
               zakonik določilo prejšnjega, jugoslovanskega, na osnovi katerega, recimo, ker
               slovenski še ni vstopil v veljavo, smo dovolili lani obisk v Luki Koper ameriški
               jedrski podmornici Nordfolk in še prej letalonosilki John Fitzgerald Kennedy, ki ji
               jo na tisoče ljudi, kot je kolega včeraj spomnil, veselo obiskalo. Pa ne morem
               verjeti, da je šlo pri snovanju in zapisovanju takega 8. člena za napako oziroma za
               spodrsljaj ali pa, kot sem že prej dejal, za trenuten navdih dežurnega referenta na
               ministrstvu za promet, morda infiltriranga pacifista ali antinuklerista, ki ga nihče
               - in tu je zgodba absurdna in smešna - od nadrejenih v hierarhiji in v verigi
               odločanja do ministra, do vlade, do parlamenta ni popravil. Na vprašanje, čemu taka
               novela, si dovoljujem prej razlago, da gre bolj kot za dejansko potrebo po
               izpolnjevanju kriterijev Nato za to, da nekomu, ki je v tej zvezi nedvomno vpliven in
               ki bo jeseni v Pragi izrekel glavno besedo o tem, ali nas povabijo zraven, ali ne,
               pokažemo, da ni prahu v našem vedenju, da smo tisti v razredu, ki nikoli ne zamudi,
               ki vedno obuje copate, ki prvi dvigne roko in seveda postreže tudi s pravilnim
               odgovorom in ki se tudi sam ponuja, da gre tovarišici po cigarete. Skratka, da se
               najbolj vplivnemu pokažemo kot maksimalno ustrežljivi, tako kot radi počnemo kdaj pa
               kdaj tudi v posmeh lastne dignitete. Pa mi ne zamerite, če sem tu malce grob, ampak
               spomin, veste, na sprejem farmacevtskega zakona je še živ.</p>
               <p>Če zavrnemo predlagano novelo, naj opomnim, da jo moramo gledati tudi skozi
               priporočila resolucije o pomorski usmeritvi Republike Slovenije, ki v 1.a točki
               pravi, da "bo Republika Slovenija vodila gospodarsko in razvojno politiko, ki bo tudi
               pomorsko usmerjena, zato bo podpirala razvoj koprskega pristanišča, ki mora med
               drugim postati ekološko čim manj obremenjeno pristanišče srednjeevropskega prostora,
               in v ta namen bo razvijala ekološko neobremenjujoče dejavnosti". V 2.a točki pa se je
               država zavezala, da bo omejevala in prepovedala ekološko škodljive dejavnosti ter
               sprejela druge ukrepe za zagotavljanje pogojev za izboljšanje kakovosti obalnega
               morja. To je resolucija, lahko jo vzamemo zares, lahko se z njo pošalimo, ampak
               mislim, da so usmeritve tu bile zelo jasne.</p>
               <p>Argument, ki ga predlagatelj spremembe uporablja v pismeni obrazložitvi novele, češ,
               da so poleg jedrske elektrarne Krško sprejemljiva in neškodljiva tudi plovila na
               jedrski pogon na našem ozemlju, je malce prešibak, glede na številne nesreče
               tovrstnih plovil in na potencialno nevarnost nekontroliranega izlivajedrskih snovi v
               okolje, če se taka nesreča zgodi, nevarnost, ki se poveča sorazmerno z majhnostjo
               akvatorija in z gostoto prometa v njem. Ne pozabimo, da je koprski zaliv zelo plitek
               zaliv in da v njem poteka veliko prometa in siceršnjih aktivnosti. Pa bi glede tega
               tudi rad izvedel za mnenje ministrstva za okolje.</p>
               <p>Ne nazadnje razmislimo v luči 11. septembra tudi o tem, ali bi povečali varnost
               države in še zlasti Kopra - žal je to tako ali drugače mesto, v katerem živim - ko bi
               dovolili, da k nam vplujejo ladje z jedrskim potencialom. Pri tem je zanimivo, kako
               stranka, ki je skrajno pozorna in občutljiva do problematike jedrske varnosti krške
               nuklearke, zasipava vlado z vprašanji o ukrepih, in sicer aktivnostih v zvezi s tem
               tudi ob potencialni nevarnosti terorističnega napada - veste, da je bila pred
               nedavnim tudi seja odbora za okolje in prostor, ki se je s tem ukvarjala, in
               pozdravljam, da je tista seja bila sklicana - vprašanje varnosti jedrskih ladij
               odpravi z levo roko. In zanimivo je tudi, da to počne kolega, ki je svoj čas glasno
               protestiral zoper prihod in prisotnost tovrstnih ladij, resda ne ameriških, v daljnem
               Splitu. Če sklenem, glejte, predlagam, da predlog spremembe 8. člena pomorskega
               zakonika zavrnimo in ga eventualno uveljavimo šele takrat, ko bomo v Nato povabljeni,
               ko se bodo volivke in volivci odločili, da povabilo sprejmemo ali pogodbo o včlanitvi
               podpišemo. Pri tem naj povem, da soglašam s kolegom Janšo, da kaže referendum
               razpisati in izvesti čimprej oziroma pred praškim vrhom in ne po njem. In naj bo iz
               naslova izpolnjevanja kriterijev za včlanitev v Nato zaprošeno, če že ne zaukazano,
               da to storimo. Če se bo to takrat zgodilo, obljubim že zdaj, da bom tiho. Hvala.</p>
            </sp>
            <sp xml:id="SDZ3-Redna-13-2002-02-27.sp5">

               <speaker>PODPREDSEDNIK DR. MIHA BREJC:</speaker>

               <p>Hvala. Replika, gospod Kacin.</p>
            </sp>
            <sp xml:id="SDZ3-Redna-13-2002-02-27.sp6">

               <speaker>JELKO KACIN:</speaker>

               <p>Hvala za besedo, gospod podpredsednik. Želim replicirati spoštovanemu kolegu Aureliu
               Juriju in želim mu replicirati spoštljivo, ker ga cenim kot posameznika, kot
               poslanca, kot člana poslanske skupine, pa tudi koalicijskega partnerja. Ampak
               vendarle je izrekel nekaj izrazitih neumnosti, se opravičujem, da uporabim ta termin.</p>
               <p>Prva zadeva je sklicevanje na izjave dveh članov vlade, ki sta povedala, da jedrskega
               orožja pri nas ne bo. To je res. Rad bi poudaril in malo nerodno mi je, da jaz kot
               človek s celine človeku z obale razlagam, da ameriška ladja, tudi če je v naših
               vodah, je še vedno ameriška ladja in vse, kar je na njej, je njihovo, ni naše in je
               pri njih in ni pri nas. Isto velja tudi za francosko ladjo. Gospod Jelinčič se veselo
               zabava, ker sva bila skupaj na ameriški letalonosilki in točno ve, kako te stvari
               izgledajo. Spomnim se njegovega prešernega veselja in fotografij, ki smo jih takrat
               posneli.</p>
               <p>Drugo vprašanje je seveda vprašanje, ki zadeva gostoto prometa in nevarnost
               incidenta s plovilom na jedrski pogon v naših vodah. Veste, severni Jadran se
               povezuje, govorimo o severnojadranskih lukah. In nam se kaj lahko zgodi, in se že
               dolgo dogaja, da ta plovila brez težav pristajajo v Trstu in brez težav pristajajo v
               Reki. Zadrega pa je, ker smo pri nas že dovolili plutje, in to ne samo enkrat.</p>
               <p>Če se sprašujemo o gostoti prometa, statistika jasno pove, koliko plovil vpluje v
               tržaški zaliv, koliko pa v koprski zaliv. In gostota prometa je tam bistveno večja.
               Zato se mi zdi malo hecno, da bi državljani Slovenije hodili v Trst gledat plovila na
               jedrski pogon, ker pri nas le - ta ne smejo pristajati. To se mi zdi izrazito
               dvolično. Zdi se mi kontraproduktivno, zdi se mi neresno in predvsem se mi zdi
               nedržavotvorno. Preden zaključim, zdi se mi pa najbolj neresno, da pripadnik
               italijanske manjšine razpravlja o tem. To se mi zdi pa res izven vseh okvirov. Hvala
               lepa.</p>
            </sp>
            <sp xml:id="SDZ3-Redna-13-2002-02-27.sp7">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Juri replika. Potem gospod Jelinčič, tudi replika.</p>
            </sp>
            <sp xml:id="SDZ3-Redna-13-2002-02-27.sp8">

               <speaker>AURELIO JURI:</speaker>

               <p>Torej najbolj neresno je, da kolega Kacin vpleta narodnost pri tej stvari.</p>
               <p>Drugo, glede gostote prometa v tržaškem in koprskem zalivu. V koprskem zalivu je
               sorazmerno več prometa, kot ga je v tržaškem zalivu, glede na velikost zaliva. Naj
               spomnim, da tudi koridorji in privezi za tovrstne obiske v tržaškem pristanišču so
               ločeni od drugih koridorjev in privezov v koprskem pristanišču. Argument, veste, da
               je žalostno, če si bodo naši hodili ogledovat ladje v Trst in ne pri nas, mislim, da
               je tu skrajno neresen, ker pretvarjamo letalonosilko v Disneyland. Mislim, da se to
               ne spodobi in da ta argument kljub tisočim obiskovalcem ne vdzrži kritike. Glede
               prisotnosti ameriške ladje pri nas, ki ostane še vedno ameriška ladja in ki ima na
               krovu svoje orožje. Ameriška ladja, ki vpluje na slovensko ozemlje, v tistem času
               vnaša jedrsko orožje na slovensko ozemlje. To je težko seveda demantirati. V času,
               kolikor traja obisk, se nahaja tako orožje na slovenskem ozemlju in iz tega naslova
               trdim, da zagotovila ministra Grizolda seveda so bila tako malce iz trte izvita.
               Hvala.</p>
            </sp>
            <sp xml:id="SDZ3-Redna-13-2002-02-27.sp9">

               <speaker>PODPREDSEDNIK DR. MIHA BREJC:</speaker>

               <p>Hvala. Replika, gospod Jelinčič.</p>
            </sp>
            <sp xml:id="SDZ3-Redna-13-2002-02-27.sp10">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči. Gospod Kacin, tudi rakete, ki vzletajo na Cape
               Canaveral z velikim veseljem gledam in uživam, takrat ko vzletajo, in vendar ne bi
               želel, da bi imeli to izstrelišče pri nas. Ravno tako so mi letalonosilke, tudi
               atomske, pa tudi kakšne drugačne, zelo všeč, pa vendar ne bi želel, da bi ta zadeva
               bila pri nas. Ravno tako kot tudi ruske atomske podmornice, ki gnijejo v Barentsovem
               morju in po severnih morjih, sem jih šel pogledat, vendar, čeprav so mi všeč, jih ne
               bi želel imeti pri nas.</p>
               <p>Dejstvo je, da ko pride atomska ladja v slovensko morje, je pri nas, ne glede na to,
               da je to njihova enota. To je še toliko huje, ker ne moremo vplivati na njihovo
               delovanje, na njihovo sigurnost delovanja in konec koncev, kdo pa ve, če ne širijo
               radioaktivnosti naokrog. Gospod Kacin, boste rekli, da ker se radioaktivnosti ne
               vidi, zato je tudi ni. Mislim, da kaj takega ne moremo reči.</p>
               <p>Dejstvo je, da je naš delček morja v zaprtem morju. Tisto malo bazena, ki nam ga je
               še ostalo, kolikor ga v glavnem vaša vlada ni poklonila Hrvatom, tisto malo naj
               ostane vsaj kolikor toliko čisto, ne pa onesnaženo z atomskimi bombami, s konicami, s
               svinjarijo, ki jo stresajo z letalonosilk in vse skupaj.</p>
               <p>Imamo že probleme z jedrskimi odpadki v Sloveniji in ni potrebno, da imamo še tukaj,
               da odpiramo vrata na stežaj za morebitne nove jedrske odpadke, za katere nas
               Američani ne bodo vprašali, a jih bodo stresli sem ali jih ne bodo. Še nikjer nikogar
               niso spraševali, ali morajo spoštovati lokalno pravo, lokalna merila. Nikjer. In tudi
               pri nas ne bodo.</p>
               <p>Če mislite, da je smiselno, da v koprskem pristanišču pravzaprav gradimo bazo za
               klanjanje ameriškim vojaškim silam, je to bistveno slabo in bistveno narobe. Jaz
               mislim, da če imamo koprsko pristanišče, ga odprimo za gospodarske zadeve. Odprimo ga
               zato, da bo Slovenija od tega kaj imela. Ne pa, da ga odpiramo zato, da bo največji
               argument to, da bodo Slovenci lahko v Koper hodili gledat ameriške atomske ladje,
               podmornice, letalonosilke in kaj vem, kaj še vse.</p>
               <p>In ko bodo že, ko boste že spustili, če jih boste, v slovensko morje, ni rečeno, da v
               določenem trenutku ne bodo uporabili tega atomskega orožja. Konec koncev, prepustili
               ste, da so letala létala čez slovensko ozemlje, ne da bi parlament o tem razpravljal.
               Vlada je sama dovolila prelet letal ob napadih na Jugoslavijo. Če se bo zgodilo kaj
               drugega, kakšen drug napad, Američani zagotovo ne bodo vprašalislovenskega
               parlamenta, ali lahko izstrelijo rakete iz slovenskega morja, ampak bodo to naredili.
               Seveda bo slovenska vlada temu ploskala, ker si ne upa kako drugače reagirati. Vendar
               vedite, da smo vsaj v slovenski nacionalni stranki zelo proti temu.</p>
            </sp>
            <sp xml:id="SDZ3-Redna-13-2002-02-27.sp11">

               <speaker>PODPREDSEDNIK DR. MIHA BREJC:</speaker>

               <p>Hvala. Repliko ima gospod Kacin.</p>
            </sp>
            <sp xml:id="SDZ3-Redna-13-2002-02-27.sp12">

               <speaker>JELKO KACIN:</speaker>

               <p>Hvala za priložnost, da repliciram spoštovanemu kolegu Zmagu Jelinčiču, ki je tudi
               podpredsednik odbora za zunanjo politiko, bil pa je član odbora za mednarodne odnose,
               ko je ta razpravljal o potrebnosti omogočiti uporabo slovenskega zračnega prostora za
               akcijo zveze Nato proti Jugoslaviji.</p>
               <p>Pravkar je izrekel trditev, da se je vlada odločila sama, kar preprosto ni res. Kar
               nekaj mesecev pred tem, mislim, da je bilo v mesecu oktobru, smo o tem razpravljali
               na zaprti seji in dali tudi pogojno soglasje, da Slovenija sodeluje v vojaški akciji,
               ko do nje pride. Da ne bi bilo nesporazumov, se mi zdi, da je prav, da na to
               opozorim, s tem nisem izdal nobene skrivnosti, četudi je bilo tona zaprti seji. To je
               bilo naši javnosti že večkrat povedano.</p>
               <p>Zdaj pa bolj za šalo povem. Glede na to, da so jedrski reaktorji tako zelo nevarni
               za okolje, verjamem, da je vsakdo od nas, ki je kdaj bil v Krškem ali pa na jedrski
               letalonosilki ali pa na jedrski podmornici, prejel svojo dozo sevanja. Ne vem, če je
               potrebno, da zdaj vsak od nas poslancev nosi tu še detektor, ki bo vedno znova
               odčital, koliko smo radioaktivni in koliko žarimo v tem prostoru. Mogoče je to
               posledica nekih čudnih misli, ki se zdaj sučejo tu med nami. Ampak vse to, kar zdaj
               slišimo o onesnaževanju okolja, o stresanju radioaktivnih odpadkov, je stresanje
               neumnosti, ki ni ne v čast ne v ponos temu državnemu zboru. In če smo že tu kot
               zakonodajalci, bi lepo prosil, da se vendarle vzdržimo nekaterih razprav.</p>
               <p>Tisto, kar pa sem rekel o obisku na jedrski letalonosilki, je bil samo odgovor na
               medklice gospoda Jelinčiča, ki pa ravna tako, kot ravna; sam tega ne bi komentiral.
               Hvala lepa.</p>
            </sp>
            <sp xml:id="SDZ3-Redna-13-2002-02-27.sp13">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Replike bom dovolil samo v toliko, kolikor so povezane s točko dnevnega
               reda, ne pa s tem, kdaj je kdo o čem odločal. Tako da če gre, gospod Jelinčič in
               gospod Juri, za repliko v zvezi s točko dnevnega reda, izvolite. Gospod Jelinčič.</p>
            </sp>
            <sp xml:id="SDZ3-Redna-13-2002-02-27.sp14">

               <speaker>ZMAGO JELINČIČ PLEMENITI:</speaker>

               <p>Hvala lepa. Najprej moram povedati, da medklicev ni bilo, bili so pa nasmehi.</p>
            </sp>
            <sp xml:id="SDZ3-Redna-13-2002-02-27.sp15">

               <speaker>PODPREDSEDNIK DR. MIHA BREJC:</speaker>

               <p>Saj to je dovoljeno.</p>
            </sp>
            <sp xml:id="SDZ3-Redna-13-2002-02-27.sp16">

               <speaker>ZMAGO JELINČIČ PLEMENITI:</speaker>

               <p>Vem, da je dovoljeno, saj ne vem, kaj to gospoda Kacina moti.</p>
               <p>Vendar pa še nekaj. Ustavno sodišče je v svoji razsodbi ugotovilo, da je bilo
               dovoljenje za prelete protiustavno, in ne bo držalo, da je državni zbor dovolil te
               prelete.</p>
            </sp>
            <sp xml:id="SDZ3-Redna-13-2002-02-27.sp17">

               <speaker>PODPREDSEDNIK DR. MIHA BREJC:</speaker>

               <p>Gospod Juri.</p>
            </sp>
            <sp xml:id="SDZ3-Redna-13-2002-02-27.sp18">

               <speaker>AURELIO JURI:</speaker>

               <p>Žal mi je, ker gospoda Kacina ni, ampak že dvakrat, v prvem in drugem nastopu, je
               uporabil kvalifikacijo neumnosti, češ, da to, kar mi govorimo, so neumnosti, ko
               govorimo o nevarnosti jedrskih odpadkov pa jedrske energije in tako naprej. O tem,
               kaj je neumnost in kaj ni, bodo presodili volivci, bo presodila javnost. Mislim, da
               bodimo med seboj spoštljivi in ne kvalificirajmo svojih nastopov kot neumne, manj
               neumne ali pa manj pametne. Hvala.</p>
            </sp>
            <sp xml:id="SDZ3-Redna-13-2002-02-27.sp19">

               <speaker>PODPREDSEDNIK DR. MIHA BREJC:</speaker>

               <p>Hvala. Zdaj pa mislim, da lahko damo besedo gospodu Jaši Zlobcu Lukiču. Prosim.</p>
            </sp>
            <sp xml:id="SDZ3-Redna-13-2002-02-27.sp20">

               <speaker>JAŠA ZLOBEC LUKIČ:</speaker>

               <p>Hvala lepa. Pomorski zakonik Republike Slovenije je državni zbor sprejel 23. marca
               lansko leto, se pravi, pred slabim letom dni. Danes naj bi ga spremenili, čeprav se
               mednarodna situacija ni popolnoma nič spremenila v tem letu dni, kar se tega
               tiče.</p>
               <p>Poslanski kolega Janez Janša, ki je pred nedavnim postal tudi specialist za
               slovensko popevko in transvestite je ugotovil v zvezi z zakonom, citiram: "Ob
               sprejemu zakonika je bilo sprejeto tudi določilo v 8. členu zakonika, ki je v
               nasprotju z našimi težnjami po čimprejšnji vključitvi Republike Slovenije v zvezo
               Nato in ostale evropske povezave, saj onemogoča plutje plovil na jedrski pogon po
               naših teritorialnih morskih vodah. Konkretno to pomeni, da v prihodnje ne bi smeli
               gostiti tujih vojaških ladij in podmornic na jedrski pogon, kakršne ima v svoji
               sestavi Nato, kar lahko predstavlja problem pri vključevanje Slovenije v zvezo Nato
               in pri zagotavljanju nacionalne varnosti Republike Slovenije." Konec citata. Dikcija
               kolega Janše je sicer vsaj na treh mestih nekoliko ohlapna. Prvič, Janševa definicija
               "čimprejšnja vključitev Republike Slovenije v zvezo Nato in ostale evropske povezave"
               ne zdrži preverbe. Nato namreč ne sodi med ostale evropske povezave, ampak je, spet
               po definiciji, transatlantska organizacija.</p>
               <p>Drugič, kolega Janša se kot hudič križa izogiba omenjanju jedrskega orožja na
               morebitnih gostujočih ladjah na jedrski pogon.</p>
               <p>Tretjič. Kaj si kolega Janša zamišlja pod besedo "gostitev tujih vojaških podmornic
               na jedrski pogon". Morda pojedino pri ...<stage>(nerazumljivo)</stage>.</p>
               <p>Kolega Janša s svojim predlogom dosledno nadaljuje, citiram "jedrska energija ne
               more in ne sme biti razlog za prepoved dostopa tujim plovilom s tovrstnim pogonom
               naše morske teritorialne vode, saj imamo v Krškem praktično sredi države elektrarno
               na jedrsko energijo." Konec citata. Torej, če že imamo Krško, potem so po Janševi
               definiciji v Sloveniji na široko odprta vrata tako jedrskim ladjam kot jedrskemu
               orožju.</p>
               <p>Poglejmo si zdaj spremembo 8. člena, ki jo predlaga kolega Janša. Tretji odstavek
               imenovanega člena naj bi bil takle, citiram: "Obisk oziroma muditev v notranjih
               morskih vodah Republike Slovenije se ne sme dovoliti tuji vojaški ladji, ki s svojim
               obiskom ogroža varnost Republike Slovenije." Poanta je v tem, da jedrska vojaška
               ladja ali vojaška ladja z jedrskim orožjem že sama pa sebi potencialno ogroža varnost
               Republike Slovenije, ko naj ima še tako dobre namene. Vsaka oblast se sklicuje na
               javno mnenje, kadar ji ustreza. Kadar pa ji ni po volji, samo zamahne z roko in
               odžebra molitvico neukemu ljudstvu.</p>
               <p>Lanskega aprila je ena slovenskih agencij izpeljala anketo na reprezentativnem
               vzorcu. 88,5% vprašanih se ni strinjalo z navzočnostjo jedrskega orožja na slovenskem
               ozemlju. Sem seveda sodi tudi slovensko morje. Prepričan sem, da bi podobna anketa
               tudi danes pokazala podobne rezultate.</p>
               <p>Poleg tega pa se soočamo z daljnosežno strateško spremembo ameriške vojaške
               doktrine. 19. maja 2000 je uradno začela veljati nova Natova vojaška doktrina, ki
               dovoljuje članicam uporabo grožnje prvega napada z atomskim orožjem. Ta doktrina ni
               zrasla znotraj evropskih povezav, temveč v Pentagonu. Organizacije združenih narodov
               seveda nihče ni vprašal za mnenje. To pomeni, da Nato ne deluje več kot združba
               članic, temveč kot ameriški vojaško-politični mehanizem.</p>
               <p>Slovenija bo po vsem sodeč konec letošnjega leta v Pragi dobila povabilo za članstvo
               v Natu. Še pred tem bo naša država organizirala referendum. Temu v tem trenutku nihče
               javno ne nasprotuje. Po vsej verjetnosti se bodo slovenski volivci odločili za
               članstvo v Natu. Osebno sem glede včlanjevanja Slovenije v Nato precej ravnodušen.
               Nikakor pa ne morem razumeti, zakaj bi morali po slabem letu radikalno spreminjati
               pomorski zakonik. Res, s članstvom Slovenije v Natu bo treba zakonik prej ali slej
               spremeniti. Ne vidim pa nikakršnega razloga, da bi se šli spremembe, še preden jih od
               nas kdorkoli terja.</p>
               <p>Zgodovina nas uči, da klečeplazenje v politiki ni posebej učinkovita drža. Če se sam
               že vnaprej ponujaš, se bo zelo hitro zgodilo, da te nihče več ne bo vprašal za tvoje
               mnenje, ampak bo kar sam odločal o tvojih koristih. Če bo Slovenija konec leta
               povabljena v Nato, bo državni zbor vsekakor moral prej ali slej spreminiti in
               dopolniti pomorski zakonik, vendar se nam glede tega v tem trenutku nikamor ne mudi.
               Če smo že politično, gospodarsko in vojaško majhna država, pa to še ne pomeni, da
               moramo ob vsaki priložnosti skloniti glavo, še posebej, če tega od nas nihče ne
               terja.</p>
               <p>Kot je zapisal slovenski pisatelj že v 19. stoletju, kdor ne spoštuje se sam,
               podlaga je tujčevi peti. Zato ne bom podprl sprememb in dopolnitev pomorskega zakona.
               Hvala.</p>
            </sp>
            <sp xml:id="SDZ3-Redna-13-2002-02-27.sp21">

               <speaker>PODPREDSEDNIK DR. MIHA BREJC:</speaker>

               <p>Hvala. Da bo stvar poslovniško korektna, gospod Zlobec, je treba vedeti, da je ta
               predlog zakona podpisala vrsta poslancev in jih ne morete kar tako ignorirati potem.
               Gre za predlog skupine poslancev.</p>
            </sp>
            <sp xml:id="SDZ3-Redna-13-2002-02-27.sp22">

               <speaker>JAŠA LUKIČ ZLOBEC:</speaker>

               <p>Se opravičujem, Janša je konzortus.</p>
            </sp>
            <sp xml:id="SDZ3-Redna-13-2002-02-27.sp23">

               <speaker>PODPREDSEDNIK DR. MIHA BREJC:</speaker>

               <p>Prvopodpisani, tako da bo stvar jasna. Replika, gospod Janša.</p>
            </sp>
            <sp xml:id="SDZ3-Redna-13-2002-02-27.sp24">

               <speaker>IVAN (JANEZ) JANŠA:</speaker>

               <p>Ne bi komentiral niti tega vsebinsko, kar je gospod Zlobec govoril, niti tega, kar
               je gospod Juri prej. Ta razprava bolj spominja na razpravo na črnogorski plemenski
               skupščini v začetku prejšnjega stoletja, ko je bila vojna med Rusijo in Japonsko in
               so oni razpravljali o tem, ali bi tudi oni napovedali vojno Japonski ali ne. Razprava
               je dolgo trajala, vmes pa se je vojna končala.</p>
               <p>Na gospoda Zlobca bi pa rekel to, da njegova izjava, češ, da je oblast arogantna,
               morda celo drži, bi ga pa spomnil, da v tem primeru, ko razpravljamo o tem zakonu,
               smo mi v opoziciji, on pa je oblast. Gospod Zlobec, vi predstavljate tukaj vladno
               koalicijo, ki ima škarje in platno v rokah.</p>
            </sp>
            <sp xml:id="SDZ3-Redna-13-2002-02-27.sp25">

               <speaker>PODPREDSEDNIK DR. MIHA BREJC:</speaker>

               <p>Hvala. Zdaj smo zaključili razprave poslancev, ki so se pisno prijavili. Razpravo
               ostalih poslancev, ki se niso pisno prijavili, omejujem na 5 minut. Tu imam pa
               prijave, gospod Barovič, gospod Gasparini, gospod Battelli... A, oprostite! Potem
               gospod Battelli najprej, ker ima repliko. Prosim.</p>
            </sp>
            <sp xml:id="SDZ3-Redna-13-2002-02-27.sp26">

               <speaker>ROBERTO BATTELLI:</speaker>

               <p>Hvala lepa, gospod podpredsednik. Prej sem ostal šokiran, glede na izjavo gospoda
               Kacina. Vendar nekaj podobnega je naredil tudi gospod Janša, ko je govoril, kako bi
               rekel, ko je govoril zaničljivo o delu črnogorske skupščine nekoč v zgodovini. Tako
               eno kot drugo nesodi na nivo, ki naj bi ga držal državni zbor, in ne spada v kontekst
               ureditve, na kateri temelji ta država. Se pravi, to, kar je bilo rečeno s strani
               gospoda Kacina, je v popolni opreki z našo ustavno ureditvijo in kaže na razumevanje
               temeljev te države,ki je verjetno izkrivljeno. Enako se mi zdi nedostojno, da se v
               parlamentu govori zaničljivo o drugih narodih in drugih parlamentih, kadarkoli v
               zgodovini. Bolj koristno in patriotsko je pogledati vase in biti kritičen zase ter
               skušati izboljšati sebe, kot pa zaničevati druge. Hvala.</p>
            </sp>
            <sp xml:id="SDZ3-Redna-13-2002-02-27.sp27">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Barovič.</p>
            </sp>
            <sp xml:id="SDZ3-Redna-13-2002-02-27.sp28">

               <speaker>BOGDAN BAROVIČ:</speaker>

               <p>Hvala lepa, gospod predsedujoči. Spoštovane kolegice in kolegi! Obstajajo politični
               interesi te države, obstajajo interesi nacionalne varnosti in obstajajo nacionalni
               interesi, o katerih veliko govorimo. Če so politični interesi dela te države tudi
               vključevanje v Nato, o tem bomo govorili, ko bomo dobili povabilo, ko se bodo
               Slovenci odločili, Nato da ali ne.</p>
               <p>Če obstajajo interesi nacionalne varnosti, in ker smo slišali že nekatere
               kvalifikacije, kako veseli smo bili ob kritičnih trenutkih, ko so k nam priplule
               ameriške ladje kot znak pomoči in podpore osamosvojitvi Slovenije, prav. Ravno to bom
               poudaril, da poleg jedrskih plovil obstajajo tudi druge vrste vojaških ladij, ki bodo
               mogoče, če se bo slovenski narod tako odločil, lahko plule po slovenskem morju, saj
               ni nujno, da so to jedrske. In če se bodo Slovenci tako odločili.</p>
               <p>In ne nazadnje obstajajo nacionalni interesi. Vsekakor je med temi nacionalnimi
               interesi tudi, da ostane tisti konček slovenskega morja, ki ga imamo, naš, slovenski,
               in da ostane tisti konček našega morja kolikor se le da čist, čeprav v primerjavi z
               morjem, ki ga imajo naši sosedi, pa še našega hočejo, ne vem zakaj, ni ravno
               čist.Malo morja imamo in vemo, spoštovane kolegice in kolegi, kako Združene države
               Amerike - to moram omeniti - spoštujejo ali pa kakšen odnos imajo do kiotskega
               sporazuma. To je samo odsev tistega, kar se nam lahko zgodi. Ne vem, če je v tem
               državnem zboru res potreben prepir zaradi različnih političnih interesov. Ti so tako
               ali tako jasni. Interesi te države so tako ali tako jasni. Ljudje se bodo tako ali
               tako odločili. Če bo volja takšna, kot je volja večine strank, razen naše, da se
               vključimo v zvezo Nato, potem lahko v slovenske vode, če bo to potrebno, vplujejo
               tudi druge ladje, ne pa jedrska plovila. Mi bomo proti plutju jedrskih plovil, da
               bomo tisti konček, ki ga imamo, slovenskega morja in slovenske ekologije, na katero
               upam, da vsaj nekateri mnogo stavijo, ohranili. Hvala.</p>
            </sp>
            <sp xml:id="SDZ3-Redna-13-2002-02-27.sp29">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Gasparini, prosim.</p>
            </sp>
            <sp xml:id="SDZ3-Redna-13-2002-02-27.sp30">

               <speaker>MARIO GASPARINI:</speaker>

               <p>Hvala lepa, gospod predsednik. Kolegice in kolegi! Od gospoda Jurija pa vse do
               gospoda Baroviča sem poslušal, ampak nihče se ni dotaknil problema radioaktivnosti.
               Mi se bojimo radioaktivnosti zaradi ladij na atomski pogon ali pa podmornic. Razen
               gospoda Jelinčiča, ki je rekel, da je nevidnot radioaktivnost, seveda, in potem
               gospodu Kacinu, če se ne vidi, se ne vidi.</p>
               <p>Jaz vas vprašam tukaj, ali bi katera država, ki ima te ladje, ta plovila na atomski
               pogon, pustila svojo posadko na ladji, da je non-stop v tem obsevanju. Verjetno ne.
               Hočem reči, da možnost, da je kakšna radioaktivnost v piranskem ali koprskem zalivu,
               je zelo majhna, če vpluje taka ladja. Če pride do katastrofe, potem je druga stvar,
               ampak potem smo tudi pri atomski centrali v Krškem. Mislim, da je to mala verjetnost,
               da bi ta grožnja radioaktivnosti se uresničila, ko pride kakšna ladja v koprski
               zaliv.</p>
               <p>Druga stvar, ki mene moti, je to, da se podmornica šteje med ladje. Ne vem, če je to
               res. Gospod Kacin non-stop govori o plovilu. In to je prav. Ampak, ladja je ladja po
               mojem. Jaz ne morem verjeti, da je ladja tudi podmornica. Če lahko dovolimo ladji, če
               bomo dovolili, torej če bomo sprejeli to novelo, bo verjetno treba pomisliti na
               podmornico, saj smo sami slišali, da je vplula tudi v koprsko pristanišče podmornica.
               Zdaj razlike med ladjami in podmornico, to ne moremo narediti. To se pravi, da bi
               bilo treba tu nekaj popraviti. Ali pa naj kdo reče, plovilo je sigurno, ali je ladja
               podmornica ali ni. Tukaj jaz nisem na čistem, čeprav sem Primorec, ampak mislim, da
               ni. Zato bo treba verjetno to popraviti, če bomo sprejeli to novelo. Če jo bomo
               sprejeli tako, bo pa verjetno ostalo malo vprašljivo. Jaz ne bom zdaj navijal ne za
               eno, ne za drugo stran. Jaz vem, da ta nevarnost radioaktivnosti obstaja, vendar mora
               priti do neke katastrofe, ker sicer nobena posadka, nobena država ne bo pustila svoja
               posadke, da je non-stop pod sevanjem. To sigurno ne. Hvala lepa.</p>
            </sp>
            <sp xml:id="SDZ3-Redna-13-2002-02-27.sp31">

               <speaker>PODPREDSEDNIK DR. MIHA BREJC:</speaker>

               <p>Hvala. Replika, gospod Juri.</p>
            </sp>
            <sp xml:id="SDZ3-Redna-13-2002-02-27.sp32">

               <speaker>AURELIO JURI:</speaker>

               <p>Hvala. Glede dikcije ladje ali plovila, to bo seveda vlada odgovorila, katera beseda
               je prava. Domnevam, da je tudi podmornica ladja, ki pluje pod vodo. In tukaj ni
               dvoma, vsaj pri meni.</p>
               <p>Glede sevanja oziroma radioaktivnosti. Jaz sem, tukaj obžalujem, da kolega Gasparini
               ni dobro poslušal mojega nastopa. Jaz rekel - da nasprotujem tej noveli zaradi dveh
               razlogov. Prvi je moralno - etične narave, nasprotujem uporabi jedrske energije za
               vojaške namene, iz tega naslova seveda nasprotujem tudi takim obiskom. Drugi je
               ekološkovarnostne narave. Tukaj seveda govorimo o potencialni nevarnosti, če pride do
               nesreče, do kolizije, do trčenja.</p>
               <p>Opozoril sem, da v koprskem zalivu to tveganje je večje, kot je lahko drugje. Če bi
               do tega prišlo, jaz upam, da se to ne bo nikoli zgodilo, ampak če bi do tega prišlo,
               bomo nosili posledice predvsem mi prebivalci Obale. Hvala.</p>
            </sp>
            <sp xml:id="SDZ3-Redna-13-2002-02-27.sp33">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Replika, gospa Zalokar.</p>
            </sp>
            <sp xml:id="SDZ3-Redna-13-2002-02-27.sp34">

               <speaker>CVETA ZALOKAR ORAŽEM:</speaker>

               <p>Hvala lepa. Jaz bi želela replicirati svojemu kolegu Mariu Gaspariniju. Rada bi ga
               spomnila na zgodovinsko dejstvo, da so v ameriški vojski, mislim, da že kar
               precejkrat v svoji zgodovini zamolčali in žrtvovali svoje vojake ob jedrskih
               poskusih, jim ne povedali, so pa kasneje po več desetletjih ti vojaki zelo tragično
               končali. Tako da jaz moram reči, da kakšnega velikega zaupanja v to, da bi ameriška
               vojska bila poštena v tem smislu do svojih pripadnikov, nimam.</p>
            </sp>
            <sp xml:id="SDZ3-Redna-13-2002-02-27.sp35">

               <speaker>PODPREDSEDNIK DR. MIHA BREJC:</speaker>

               <p>Replika, gospod Kelemina.</p>
            </sp>
            <sp xml:id="SDZ3-Redna-13-2002-02-27.sp36">

               <speaker>BRANKO KELEMINA:</speaker>

               <p>Hvala lepa. Jaz bi spoštovano damo samo spomnil, da se je to dogajalo vsepovsod po
               svetu. Da so oblasti dejansko zanikale vpliv radioaktivnosti sevanja na prebivalstvo
               in da so cele generacije tako rekoč umirale, Sovjetska zveza je eden tipičnih
               primerov in tako naprej. Verjetno se to tudi dogaja pri nas, tudi jaz, tudi mi ne
               moremo 100-procentno verjeti, recimo, v bližini nuklearne elektrarne Krško, da vsa ta
               poročila in vsi izpusti in vse kar govorijo, da govori o nekih dopustnih mejah in da
               pač ni nekega pretiranega sevanja. To je vse zelo relativno. Mi lahko to verjamemo
               ali ne verjamemo. To so stvari, ki so nevidne. Dejansko ne vemo, kaj se lahko
               zgodi.</p>
               <p>Moramo pa seveda zaupati nekim institucijam, regularnim, ki tukaj obstajajo, ki
               imajo nadzor nad tem, ki pač jamčijo z nekim svojim strokovnim znanjem, stroko, da so
               spoznanja, dognanja, meritve v mejah neke dopustnosti. To je edino, kar nam lahko
               ostane in pa seveda kontrola še nad temi institucijami. Mislim, da je te kontrole
               danes dovolj in da predvsem v tem primeru, o katerem se danes pogovarjamo, ne more
               priti do nekih katastrofalnih posledic za Slovenijo. Navajati samo eno državo, ker bi
               pač ameriška ladja priplula k nam, kot najbolj tipični primer, mislim, da je
               nekorektno. Hvala.</p>
            </sp>
            <sp xml:id="SDZ3-Redna-13-2002-02-27.sp37">

               <speaker>PODPREDSEDNIK DR. MIHA BREJC:</speaker>

               <p>Hvala. Razprava, gospod Battelli.</p>
            </sp>
            <sp xml:id="SDZ3-Redna-13-2002-02-27.sp38">

               <speaker>ROBERTO BATTELLI:</speaker>

               <p>Hvala lepa. Jaz sem včeraj napovedal, da bom podprl ta zakon in ga tudi bom, skupaj
               z amandmaji vlade. In to zaradi tega, ker smo nekoč vsi skupaj, razen ene poslanske
               skupine, podpisali izjavo o pristopu Slovenije k Natu.</p>
               <p>Je pa res, da smo prisiljeni glasovati za ta zakon na podlagi te zaveze, moralne
               zaveze. Ampak delamo stvari po mojem zelo na pamet. Najprej, povabila v Nato ni.
               Recimo, če vzamemo primer Poljske, med povabilom in članstvom je minilo dve leti.
               Verjetno, če pride do povabila, se bo tako zgodilo tudi nam. V tistih dveh letih bi
               imeli časa na pretek, da uredimo našo zakonodajo tam, kjer naj bi bila slučajno v
               opreki s pravili Nata. Se pravi, da delamo to operacijo po mojem po nepotrebnem. Na
               nek način smo iz demagoških razlogov potegnjeni v eno igro, ki prehiteva čas in ki
               ni, po mojem mnenju, v čast delovanju državnega zbora. Ampak nimamo druge izbire, ker
               smo ujeti na ta trg.</p>
               <p>Kar zadeva samo besedilo predlaganega zakona, predlagana sprememba tretjega odstavka
               predpostavlja, da samo tuja vojaška ladja, ki s svojim obiskom ogroža varnost
               Republike Slovenije, je lahko zavrnjena. Konsistentno s strani predlagateljev bi bilo
               to, da napiše, katera vojaška ladja tudi lahko ogroža varnost Republike Slovenije,
               saj ni na samo Nato ladij na jedrski pogon oziroma podmornic na jedrski pogon oziroma
               kakršnekoli že ladje in podmornice, ki nosijo jedrsko orožje. Jaz mislim, da
               diskrecija naše vlade bi morala biti razširjena na vse kategorije takih vojaških
               ladij. Če pa je logika v tem, da določene zadeve veljajo za tuje vojaške ladje, potem
               bi lahko enostavno črtali iz zakonika tisto, kar je jedrskega, in bi se razumelo, da
               pojem vojaška ladja zajema tudite na jedrski pogon oziroma celo take, ki imajo
               jedrsko orožje na krovu ali pod krovom. Skratka, poudarjam površnost pristopa k tej
               problematiki, ki nam ni v čast. Podprl bom pa zakon iz razlogov, ki sem jih povedal,
               s tem pa upam, da bom tudi podčrtal nekakšno špekulativno brezglavost, s katero se
               vendarle lotevamo teh resnih tem, ki zadevajo dolgoročno varnost naših državljanov.
           </p>
            </sp>
            <sp xml:id="SDZ3-Redna-13-2002-02-27.sp39">

               <speaker>PODPREDSEDNIK DR. MIHA BREJC:</speaker>

               <p>Replika, gospod Juri.</p>
            </sp>
            <sp xml:id="SDZ3-Redna-13-2002-02-27.sp40">

               <speaker>AURELIO JURI:</speaker>

               <p>Da ne bo nesporazuma, repliciram kolegu Kelemini.</p>
               <p>Pohvalil bom njegove spravljive tone v tem, da moramo vendarle nekim institucijam
               verjeti. Vendar bi rad opozoril, da so bili samo en teden ali deset dni nazaj, ko smo
               obravnavali vprašanje varnosti jedrske elektrarne, njegovi toni povsem drugačni.
               Verjamem, da moramo zaupati, kljub temu bolj zaupam našim strokovnjakom v Krškem kot
               pa morda oficirjem na ameriški podmornici glede tega.</p>
               <p>Vendar preden zaključimo razpravo, kakorkoli že, podpredsednik, sem v svojem uvodnem
               nastopu zastavil zelo jasno vprašanje vladi, na tezo, da se je prikradla napaka. Jaz
               bi jo sprejel in razumel, če bi slučajno vlada pripisala preprosto določilo
               prejšnjega zakonika. Ampak to določilo sedanjega, veljavnega 8. člena, je bilo
               zapisano "ex novum". Gre za čisto novo določilo, ki jasno opredeljuje naše interese,
               in na to posega danes predlog spremembe.</p>
               <p>Zato bi še enkrat prosil, da mi vlada odgovori, kako in zakaj se je vlada opredelila
               za tako določilo; verjamem, da je to naredila zavestno, in bi prosil pojasnilo s tem
               v zvezi. Hvala.</p>
            </sp>
            <sp xml:id="SDZ3-Redna-13-2002-02-27.sp41">

               <speaker>PODPREDSEDNIK DR. MIHA BREJC:</speaker>

               <p>Replika, gospod Kelemina. Predstavnik vlade ima namen odgovoriti, samo dopustiti mu
               moramo to možnost.</p>
            </sp>
            <sp xml:id="SDZ3-Redna-13-2002-02-27.sp42">

               <speaker>BRANKO KELEMINA:</speaker>

               <p>Hvala, spoštovani podpredsednik. Dejansko moram pojasniti oziroma dopolniti tisto,
               kar je gospod kolega Aurelio Juri povedal.</p>
               <p>Treba je ločiti dve stvari. V tistem, kar je govoril v drugem delu, o mojem morda
               skeptičnem pogledu na jedrsko varnost v Sloveniji, je šlo za to, ker sem pač izrazil
               določene dvome v korektnost poročil in korektnega dela uprave za jedrsko varnost
               zaradi slabih notranjih odnosov v tej instituciji. Če že sami notranji odnosi in
               relacije med ljudmi in tako naprej ne funkcionirajo tako, kot bi morali, potem človek
               lahko izrazi dvom o korektnosti poslovanja in tudi poročil in tako naprej. Samo za to
               gre, čisto nič drugega. Jaz ne dvomim v te institucije, dvomim pa, če niso notranji
               odnosi najboljši oziroma takšni, kot bi morali biti; potem pa dvomim tudi v poročila
               in izjave, ki jih te institucije podajajo. Hvala lepa.</p>
            </sp>
            <sp xml:id="SDZ3-Redna-13-2002-02-27.sp43">

               <speaker>PODPREDSEDNIK DR. MIHA BREJC:</speaker>

               <p>Besedo ima gospod Mahne, državni sekretar.</p>
            </sp>
            <sp xml:id="SDZ3-Redna-13-2002-02-27.sp44">

               <speaker>BRANKO MAHNE:</speaker>

               <p>Hvala za besedo. Upal sem, da je gospod Aurelio Juri svoje vprašanje postavil bolj
               retorično v začetku. Ker je pa sedaj to poudaril, ga moram prositi, če bi vlada lahko
               odgovorila na to vprašanje v pismeni obliki, kajti ne morem vedeti, kaj je vlada
               mislila ob sprejemu pomorskega zakonika, tako kot je bilo rečeno. Lažji del mojega
               pojasnila je pa na tiste dileme, ki se nanašajo na dikcijo uporabe beseda "plovila"
               oziroma "podmornico". Zagotavljam vam, da ne vpliva na vsebino. Med definicijami v 3.
               členu boste našli, da je v siceršnji razdelitvi plovil v pomorskem zakoniku, glede na
               dolžino, ki velja za vsa plovila, na čolne do 24 m in nad 24 m so ladje, medtem ko
               pri vojaških ladjah je izjema in se za vojaške ladje štejejo vsa vojaška plovila.
               Torej vse, kar je v skladu s pomorskim zakonikom opredeljeno kot plovilo. Hvala
               lepa.</p>
            </sp>
            <sp xml:id="SDZ3-Redna-13-2002-02-27.sp45">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Najprej gospod Janša, potem gospod Juri. Na koncu gospod Juri. Replika.
               Se lahko izklopite, gospod državni sekretar.</p>
            </sp>
            <sp xml:id="SDZ3-Redna-13-2002-02-27.sp46">

               <speaker>AURELIO JURI:</speaker>

               <p>Hvala. Moje vprašanje ni bilo retorično, je bilo zelo konkretno in to sem tudi
               zastavil že na odboru za infrastrukturo in okolje. S strani vlade ni primernega
               odgovora, kajti očitno se vsi skrivajo za tem, kar je bilo storjeno, pa ne ve nihče,
               kdo je pač tako zapisal in kako je to šlo skozi. Ampak pravim, to ni resno obnašanje
               vlade. S tega naslova sem upal, da bomo vsaj do danes prišli do dna tej resnici,
               zakaj je nekdo znotraj ministrstva za promet zapisal tako določilo. Ali je bilo to
               zavestno ali je bila to muha enodnevnica tistega, ki je to pisal? Kako to, da je šlo
               skozi vsa rešeta, normalno? Jaz sem se zavedal tega v dikciji, pa marsikdo je še to
               prebral, vsaj jaz sem se potrudil insem prebral glavne člene tega pomorskega
               zakonika, zlasti tiste, na katere sem bil opozorjen, prebral in razumel sem jih kot
               zavestno opredelitev, zavestno izbiro naše države. Potem se je pojavil, kot veste,
               problem ob obisku podmornice, ko je že zunanji minister rekel, češ, kdo pa je to
               neumnost napisal notri. In potem se je začel krog vrteti. Mislim, da je že takrat
               bilo to vprašanje odprto in bi moral nekdo danes jasno povedati, ali je bila to neka
               slaba izbira, ali pa so nove okoliščine diktirale spremenjeno stališče.</p>
            </sp>
            <sp xml:id="SDZ3-Redna-13-2002-02-27.sp47">

               <speaker>PODPREDSEDNIK DR. MIHA BREJC:</speaker>

               <p>Hvala. Gospod Janša.</p>
            </sp>
            <sp xml:id="SDZ3-Redna-13-2002-02-27.sp48">

               <speaker>IVAN (JANEZ) JANŠA:</speaker>

               <p>Ta razprava je pokazala, da je dejansko na neki način po nepotrebnem prišlo do tega,
               da je bil sprejet takšen pomorski zakonik, kakršen je bil. Če bi se predstavniki
               vlade takrat, ki so bili za to odgovorni, bolj potrudili, bi bila ta procedura po
               mojem mnenju predvsem nepotrebna. Ampak zgodilo se je, kar se je zgodilo, in zdaj to
               napako popravljamo.</p>
               <p>Še enkrat opozarjam to, kar sem rekel že v uvodu. Mi s spremembo pomorskega zakonika
               ne uvajamo zdaj nekega prostega režima vplutja tujih vojaških jedrskih in drugih
               ladij v slovenske teritorialne oziroma notranje vode. Še vedno je za prihod vsake
               jedrske ali nejedrske vojaške ladje v slovenske vode potrebno eksplicitno posamično
               dovoljenje za vsak primer. Mislim, da se je na to povsem pozabljalo v tej razpravi.
               Če vlada ob tem posamičnem primeru, kadarkoli bo taka prošnja ali pa pobuda prišla,
               presodi, da bi to nacionalni varnosti Slovenije škodilo, ali če presodi, da bito
               ogrožalo okolje v naši državi ali v naših vodah, lahko enostavno takšnega vabila ne
               izda oziroma takšnega dovoljenja ne izda. Nikjer ne piše, da ga mora. Zaradi tega s
               tem, ko spreminjamo pomorski zakonik, ne mečemo stran vseh varovalk, na katere ste
               opozarjali. Mislim, da je pa zelo pomembno in da se je te razprave povsem
               spregledalo.</p>
               <p>Opozorila, ki so bila tu v zvezi s tem podana, so po mojem mnenju v mnogočem sicer
               legitimna, te razprave potekajo tudi drugod, jedrska energija je od samega začetka
               predmet številnih dilem, polemik in razprav, in bilo bi nenormalno, če tako ne bi
               bilo tudi pri nas. Vendar pa je treba pri vseh stvareh tehtati razloge za in proti;
               kadar slika ni črnobela, se je treba odločiti na podlagi tega, na kateri strani je
               več razlogov za kot proti.</p>
               <p>Trije ključni pomisleki oziroma trije glavni sklopi pomislekov proti temu predlogu
               so bili podani.</p>
               <p>Prvič, da omogoča takšna sprememba pomorskega zakonika, da bomo ogroženi od tistih,
               ki imajo jedrsko orožje. To je, oprostite, povsem neumestno. Tisti, ki ima jedrsko
               orožje in ki bi hotel ogrožati Slovenijo, lahko to naredi ne glede na naš pomorski
               zakonik. Najbrž se strinjate z mano, da to ni nikakršna obramba, če imamo mi nek člen
               v zakoniku, ta ne bo ničesar takšnega preprečil. Mislim pa, da, hvala bogu, te
               nevarnosti vsaj v predvidljivi prihodnosti ni.</p>
               <p>Drugi sklop pomislekov obsega pomisleke proti varnosti same jedrske tehnologije. Ti
               pomisleki obstajajo; na tej stopnji razvoja znanosti in tehnologije pač absolutno
               varne uporabe jedrske energije še ni, ne v mirnodobne ne v vojaške namene. Vsaka
               takšna naprava do določene stopnje predstavlja tveganje. Zato je pravo vprašanje
               tukaj, ali je neko tveganje v nekih konkretnih okoliščinah sprejemljivo ali ni
               sprejemljivo. Mi že imamo nuklearno elektrarno na svojem ozemlju, se pravi, smo že
               sprejeli neko stopnjo tveganja v zvezi z njo. In večinsko javno mnenje in tudi
               večinsko mnenje v, ne vem, oblastnih strukturah je, da bo ta elektrarna še naprej
               delovala 20 let. Se pravi, mi sprejemamo to stopnjo tveganja. Imamo jedrski reaktor
               za znanstvene namene tu zraven Ljubljane; tudi to je neka stopnja tveganja in to
               sprejemamo. Zagotovo.</p>
               <p>Dejstvo je, da nuklearna ali pa jedrska vojaška ladja ali kakršnakoli jedrska
               naprava v koprskem ali pa v tržaškem pristanišču skoraj enako ogroža slovensko
               ozemlje, ne glede na to, kje je tukaj meja. Saj, sevanje se ne bo ustavilo na mejnem
               prehodu. Zdaj govoriti, pa naj bodo v tržaškem pristanišču, bo to bistveno bolj varno
               za nas, to je sprenevedanje. Popolnoma enaka stopnja tveganja je. Dobesedno. Če
               pogledate zemljevid, je morda celo več ozemlja ogroženega, če bi se karkoli zgodilo v
               tržaškem pristanišču kot pa, če bi se v koprskem.</p>
               <p>Tretja, no tudi to je treba reči. Objektivno glede na razvoj tehnologij, ki jih v
               imenu predlagateljev, bi pač</p>
            </sp>
            <sp xml:id="SDZ3-Redna-13-2002-02-27.sp49">

               <speaker>PODPREDSEDNIK DR. MIHA BREJC:</speaker>

               <p>Torej, kadar vlada predlaga zakon, ni omejena s 5 minutami. Tako, da tudi drugi
               predlagatelji ne morejo biti v drugačnem položaju.</p>
            </sp>
            <sp xml:id="SDZ3-Redna-13-2002-02-27.sp50">

               <speaker>IVAN (JANEZ) JANŠA:</speaker>

               <p>Zdaj po vseh raziskavah, je treba tudi to reči, da so naprave, ki uporabljajo
               jedrsko tehnologijo na zahodu, varnejše od teh, ki se uporabljajo na vzhodu. S tega
               vidika neka zahodna tehnologija na jedrski pogon v naši bližini predstavlja manjše
               tveganje kot pa ruske jedrske elektrarne v srednji Evropi. Tudi to je dejstvo, ki se
               je na žalost že empirično preverilo z nesrečo v Črnobilu.</p>
               <p>Zdaj, tretji sklop teh pomislekov sodi v politično razpravo. Vsaj trije ste tukaj
               rekli, da spreminjanje tega zakona predstavlja neko priklanjanje tistim, ki so
               močnejši in ki imajo jedrsko orožje, konkretno so bile omenjene Združene države.
               Zdaj, to je pa druga debata. Tukaj se je pa treba vprašati, ali je cilj, ki
               nenazadnje ni samo uradni cilj slovenske politike, ampak tudi eksplicitno zapisan
               cilj v koalicijski pogodbi sedanje vlade in ki pravi, da je naš interes čimprejšnja
               vključitev v Nato, severno atlantsko zavezništvo, ali je to iskreno zapisano ali ne.
               Ali mi na vključitev v Nato gledamo kot na priključitev nekemu krogu, kjer delimo
               podobne vrednote, alipa je to priklanjanje močnejšemu? Tisti, ki misli, da je to
               priklanjanje močnejšemu, bo seveda glasoval in proti temu, tej spremembi pomorskega
               zakonika, in proti članstvu Slovenije v Natu. Če tako misli, bi bilo to pošteno,
               drugače je to neiskreno. Zagotovo.</p>
               <p>To pa je seveda legitimna dilema, ki nas zagotovo deli. Zdaj kolega Juri, vi
               pripadate vladni stranki, ki je podpisala koalicijsko pogodbo, v kateri piše, da je
               cilj Slovenije čimprejšnja vključitev v Nato. Tudi pri Evropski zvezi gre za nekaj
               podobnega, tudi tam je večina držav močnejših od nas. Verjetno ne gremo mi tja zaradi
               neke prisile, ampak zato ker mislimo, da se bomo tam hitrejše razvijali. Da bo to za
               nas ugodnejše okolje. Enako seveda velja za Nato. Razprava je legitimna, dileme so
               legitimne, ampak treba je biti pošten potem tudi do slovenske javnosti, ne nekaj
               podpisati, potem pa zagovarjati nekaj drugega.</p>
               <p>Drži, drži to, da nikjer v teh pogojih ali pa partnerskih ciljih v letnem načrtu,
               recimo, ni napisano, da mora Slovenija spremeniti pomorski zakonik, če hoče postati
               članica Nata. Nikjer to ne piše. Tudi uradno nobena inšpekcija tega ni nikjer
               zahtevala. Vendar pa to seveda še nič ne pomeni. O tem, ali bomo postali člani Nata,
               ne odločamo samo mi, ampak odločajo tudi drugi. In dejstvo je,da v tem trenutku
               nobena država članica Nata niti nobena kandidatka za članstvo v Natu, razen Slovenije
               nima takšne generalne prepovedi v svoji zakonodaji, kot jo imamo mi v pomorskem
               zakoniku. V kolikor ta prepoved ostane, je to negativen signal v letu, ko se odloča o
               našem članstvu v Natu. V kolikor ne ostane, v kolikor to umaknemo, je pozitiven
               signal. In zdaj je na tem parlamentu, da se odloči, ali bo poslal pozitiven ali bo
               poslal negativen signal tistim, ki bodo tudi odločali o našem članstvu v Natu,in to
               že letos. Dilema je popolnoma preprosta. Ne gre za neki formalen kriterij, gre pa za
               signal. Odločimo se, ali bomo poslali pozitivnega ali bomo poslali negativnega. Tako,
               da apeliram še enkrat v imenu poslancev, ki smo podpisali ta zakon. Vlada temune
               nasprotuje, odbor je zakon podprl, da tudi večina v državnem zboru to naredi in da
               pošljemo ta pozitivni signal. S to konkretno spremembo pa slovenska nacionalna
               varnost zagotovo ne bo v nobenem smislu prikrajšana ali zmanjšana, prej nasprotno.
               Hvala.</p>
            </sp>
            <sp xml:id="SDZ3-Redna-13-2002-02-27.sp51">

               <speaker>PODPREDSEDNIK DR. MIHA BREJC:</speaker>

               <p>Hvala. Dve repliki. Gospod Juri in gospod Battelli. Najprej gospod Juri.</p>
            </sp>
            <sp xml:id="SDZ3-Redna-13-2002-02-27.sp52">

               <speaker>AURELIO JURI:</speaker>

               <p>Prvo bi opozoril, gospod podpredsednik, da je bil kršen poslovnik, kajti bila je
               dovoljena daljša razprava od 5 minut.</p>
            </sp>
            <sp xml:id="SDZ3-Redna-13-2002-02-27.sp53">

               <speaker>PODPREDSEDNIK DR. MIHA BREJC:</speaker>

               <p>Jaz trdim, da ni bil kršen poslovnik, ker gre za predlagatelja zakona. In če vladi
               dopuščamo, da govori neskončno dolgo, kadar se ji pač to zazdi, potem lahko tudi
               tistim, ki predlagajo zakon, dovolimo enako.</p>
            </sp>
            <sp xml:id="SDZ3-Redna-13-2002-02-27.sp54">

               <speaker>AURELIO JURI:</speaker>

               <p>Potem se opravičujem, ker jaz sem vaše opozorilo razumel v obratnem smislu. O.K.,
               potem se oproščam. Sicer bi bila razprava prijetna, ker mi daje priložnost za to, da
               še na določene zadeve odgovorim. Sam predlagatelj ugotavlja, da ni izrecnih zahtev in
               da tudi inšpekcija ni izrecno zahtevala, ampak govori o pozitivnem signalu, ki bi naj
               ga poslali do Praškega vrha. Jaz lahko začnem naštevati in zapisovati cel spisek
               signalov, ki jih mi lahko pošljemo do Praškega vrha, seveda zato, da bomo zagotovo
               sprejeti. Ta argument je malo šibak in na koncu se lahko priklonimo, 100%, ameriški
               politiki, dvignemo na 2 ali 3% delež za vojsko in seveda na ta način bomo sporočili
               veliko.</p>
               <p>Samo mislim, da vprašanje ostaja. Kot prvo, ni izrecne zahteve. To spremembo bi
               lahko opravili takrat, ko bo čas, danes, mislim, da je prezgodaj. In s to spremembo
               pošiljamo tudi signal nekam drugam, ne samo v Prago - pošiljamo ga naši javnosti. In
               naša javnost ne bo navdušena, glede na ankete, nad tem, da bomo uvedli določilo, ki
               odpira naša pristanišča, naša vrata vstopu ne samo jedrskemu pogonu, ampak tudi
               jedrskemu orožju. Poglejte, gospod Janša, mi seveda sprejemamo tako stopnjo tveganja.
               Uvodoma sem rekel, da sprejemam stopnjo tveganja, ki se nanaša na krško nuklearko,
               toda ne sprejemam pa vnosa novih elementov tveganja. S tako spremembo mi vnašamo nove
               elemente tveganja in s tem kopičimo tveganje v našem prostoru. Zato se moramo tudi
               zavedati, da to tveganje povzroča tudi v javnosti, ki se bo opredeljevala do zahtev,
               ki jih izpolnjujemo za včlanitev v Nato, in ne verjamem, da bo govorila temu v prid.
               Glejte, sama javna predstavitev mnenj, ki smo jo takrat organizirali in na tej
               predstavitvi so bili uporabljeni vsi možni topovi v prid vstopu v Nato, vemo, kakšne
               so bile reakcije javnosti. Domnevam tudi, da si s takopotezo ne bomo pridobili več
               simpatij. Sam res pripadam stranki, ki je podpisala koalicijsko pogodbo in tudi
               izjavo o podpori vstopu v Nato in v Evropsko unijo, ampak v tisti koalicijski pogodbi
               je bilo zelo jasno rečeno, da podpiramo tudi pomorski zakonik, tak kot je bil
               pripravljen. In domnevali smo, tisti, ki smo to podpirali, da takih sprememb ne bo
               potrebnih. Gospod Janša in skupina poslancev, ki je to podpisala, seveda trdi, da je
               to potrebno, ne zaradi tega, ker je to zahtevano od nas, pač pa zaradi tega, ker
               moramo poslati dober signal. Vendar, kot pravim, tu lahko odpremo paleto signalov in
               bomo mahali z vsemi zastavami, da nas opazijo in tudi povabijo. Hvala.</p>
            </sp>
            <sp xml:id="SDZ3-Redna-13-2002-02-27.sp55">

               <speaker>PODPREDSEDNIK DR. MIHA BREJC:</speaker>

               <p>Gospod Battelli, replika.</p>
            </sp>
            <sp xml:id="SDZ3-Redna-13-2002-02-27.sp56">

               <speaker>ROBERTO BATTELLI:</speaker>

               <p>Hvala lepa, gospod podpredsednik. Ni replika, je proceduralno.</p>
               <p>Že včeraj sem nakazal na določene, po moje, pomanjkljivosti teksta in amandmajev, ki
               jih obravnavamo. Danes sem to tudi ponovil. Želel bi vložiti amandma na ta zakon, ki
               ga, poglejte, vsebinsko gledano - in prosim vendarle za malo pozornosti. Mi se,
               dolgoročno gledano, ne moremo odreči diskrecijski pravici onemogočanja vstopanja v
               naše vode vojaškim ladjam vseh kategorij, za katere bi v dani situaciji ocenili, da
               lahko ogrožajo varnost Republike Slovenije. In če mi tako zelo precizno v prejšnjih
               odstavkihčlenov definiramo te tipe ladij, se pravi navadna ladja na jedrski pogon,
               vojaška ladja na jedrski pogon, kakršnakoli že ladja, ki nosi atomsko orožje in tako
               naprej, potem to moramo narediti tudi v tretjem odstavku. Kjer se ugotavlja, da če
               nekaj ogroža našo varnost, imamo diskrecijsko pravico pač to onemogočiti. In to ni
               majhno vprašanje.</p>
               <p>In določenih zadev smo se zavedli v toku razprave in obravnave te precej občutljive
               tematike. In jaz menim, da glede na razpravo, ki se je zgodila, je nujno vložiti tak
               amandma.</p>
               <p>In zato prosim, da se mi to omogoči. Če je potrebno, tudi z glasovanjem državnega
               zbora. In verjamem, da bi ga mnogi kolegi podpisali, kar ne prejudicira v nobenem
               smislu, smisla zakona in intence zakona. Ampak tako površno pa se vendarle ne moremo
               lotiti tega.</p>
            </sp>
            <sp xml:id="SDZ3-Redna-13-2002-02-27.sp57">

               <speaker>PODPREDSEDNIK DR. MIHA BREJC:</speaker>

               <p>Hvala, gospod Battelli. Jaz se oproščam, ampak to je bilo nekoliko, kako naj rečem,
               širša razprava o proceduri. Vi imate vso možnost vložiti amandma do zaključka točke,
               člena, h kateremu se pač amandmaji vlagajo. Do zaključka razprave. Tako, da prosim,
               smo v splošni razpravi, ki jo bomo, upam, zdajle zaključili. Jaz vas prosim, da
               oblikujete ta amandma, če menite, da je to potrebno in ga vložite in, je pa, seveda,
               po drugi strani zelo težko tako voditi sejo in razpravljati, ker tole je ena dva
               meseca že v obtoku, to gradivo. Delo državnega zbora se na ta način zelo otežuje.
               Tako da prosim vas, dajte čim hitreje ta amandma oblikovati. Prosim.</p>
            </sp>
            <sp xml:id="SDZ3-Redna-13-2002-02-27.sp58">

               <speaker>ROBERTO BATTELLI:</speaker>

               <p>Hvala lepa, gospod podpredsednik. Edini problem je ta, da se bo splošna razprava
               kmalu končala in potem ne bo več proceduralno možno ...</p>
            </sp>
            <sp xml:id="SDZ3-Redna-13-2002-02-27.sp59">

               <speaker>PODPREDSEDNIK DR. MIHA BREJC:</speaker>

               <p>Še, še. Vi se kar lotite tega, če menite, da je to potrebno in</p>
            </sp>
            <sp xml:id="SDZ3-Redna-13-2002-02-27.sp60">

               <speaker>ROBERTO BATTELLI:</speaker>

               <p>Lepa hvala.</p>
            </sp>
            <sp xml:id="SDZ3-Redna-13-2002-02-27.sp61">

               <speaker>PODPREDSEDNIK DR. MIHA BREJC:</speaker>

               <p>med tem časom bomo pač nadaljevali.</p>
            </sp>
            <sp xml:id="SDZ3-Redna-13-2002-02-27.sp62">

               <speaker>ROBERTO BATTELLI:</speaker>

               <p>Hvala lepa.</p>
            </sp>
            <sp xml:id="SDZ3-Redna-13-2002-02-27.sp63">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Torej, zdaj smo še v splošni razpravi. Kdo želi besedo? Nihče več. Ker
               ne želi nihče razpravljati, zaključujem splošno razpravo.</p>
               <p>Prehajamo na <title>drugo obravnavo</title> in sicer na razpravo in odločanje o
               posameznih členih in vloženih amandmajih. Razpravo bomo vodili na podlagi pregleda
               amandmajev, z dne 12.2.2002. Ena stran in še malo, en list papirja. Torej, to je
               pregled amandmajev k predlogu sprememb in dopolnitev pomorskega zakonika, skrajšani
               postopek. Vemo, da ima ta sprememba dva člena. Prvi je vsebinski, drugi je pravzaprav
               bolj formalen. In, v razpravo dajem 1. člen. Pri tem členu imamo štiri amandmaje in
               napoved amandmaja s strani gospoda Battellija.Seveda gospoda Battellija opozarjam, da
               zdaj ni čas za razpravo, ampak da mora vložiti amandma, če meni, da je to pomembno.
               Prav, odpiram razpravo o amandmajih. Nihče ne želi razpravljati o amandmajih, o
               členu. Gospod Janša. Prosim. Izvolite.</p>
            </sp>
            <sp xml:id="SDZ3-Redna-13-2002-02-27.sp64">

               <speaker>IVAN (JANEZ) JANŠA:</speaker>

               <p>Jaz bi najprej vprašal predstavnika vlade, če pojasni, kaj misli s terminom
               "trgovsko jedrska ladja". Pa če mi eno našteje, ki obstaja.</p>
            </sp>
            <sp xml:id="SDZ3-Redna-13-2002-02-27.sp65">

               <speaker>PODPREDSEDNIK DR. MIHA BREJC:</speaker>

               <p>Predstavnik vlade, gospod Mahne. Ali lahko prosim to pojasnite, odgovorite na
               vprašanje? Jaz pa opozarjam na postopek, gospod Battelli. Medtem, ko vi razpravljate
               z ljudmi, kolegi poslanci, čas teče. In seveda državni zbor ni dolžan čakati, da
               boste vi razpravljali do ne vem kdaj. Oprostite. Izvolite, odgovorite na to
               vprašanje.</p>
            </sp>
            <sp xml:id="SDZ3-Redna-13-2002-02-27.sp66">

               <speaker>BRANKO MAHNE:</speaker>

               <p>Torej, gotovo se s tem strinjam. Jaz sem tudi uvodoma, včeraj povedal, da je z
               ozirom na to, da se je že v samem 8. členu malo širše govorilo o posameznih vrstah
               plovil in se ni dosledno upoštevalo definicij iz 3. člena, kjer je vojaška ladja
               definirana in kjer so jedrske ladje definirane, je seveda to povzročilo nekaj težav
               tudi vladi in je ta amandma bi rekel, če lahko samo osebno mnenje izrečem, zavrnjen.
               Drugega ne znam povedati, ladij takih pa ne poznam.</p>
            </sp>
            <sp xml:id="SDZ3-Redna-13-2002-02-27.sp67">

               <speaker>PODPREDSEDNIK DR. MIHA BREJC:</speaker>

               <p>Hvala. To se pravi, smo pri 1. členu in štirih amandmajih. Zaenkrat ugotavljam, da
               še ni vložen noben novi amandma. Razprava še teče. Gospod Battelli.</p>
            </sp>
            <sp xml:id="SDZ3-Redna-13-2002-02-27.sp68">

               <speaker>ROBERTO BATTELLI:</speaker>

               <p>Opozorjen sem na dejstvo, da se je to že dogajalo, se pravi, da je praksa v državnem
               zboru, da se vzame pavza za vložitev amandmajev. Jaz torej zahtevam, v imenu
               poslanske skupine 15 minut časa za vložitev amandmaja.</p>
            </sp>
            <sp xml:id="SDZ3-Redna-13-2002-02-27.sp69">

               <speaker>PODPREDSEDNIK DR. MIHA BREJC:</speaker>

               <p>Gospod Battelli, mislim, da zahtevati ne morete, lahko predlagate 15 minutni odmor.
               Nadaljujemo ob 11.45.</p>
               <stage>(Seja je bila prekinjena ob 11.31 uri in se je nadaljevala ob 11.50 uri.)</stage>
            </sp>
            <sp xml:id="SDZ3-Redna-13-2002-02-27.sp70">

               <speaker>PODPREDSEDNIK DR. MIHA BREJC:</speaker>

               <p>Prosim, če se nam pridružite v dvorani, ker smo na robu sklepčnosti. Ugotavljali bomo
               prisotnost, prvič.</p>
               <p>Gospe in gospodje, ugotavljamo prisotnost v dvorani, prvič. "Kvorum", prosim. 40
               prisotnih. V dvorani nas je okrog 60. Ugotavljamo prisotnost, drugič. Pritisnite
               "kvorum", prosim. Ugotavljam, da je prisotnih 53 poslank in poslancev in lahko
               nadaljujemo z delom.</p>
               <p>V tem času je gospod Battelli vložil amandma, ki je trenutno še v razmnoževanju,
               zato ga še nimate na klopeh. Vseeno pa ga bom prebral, ker je zelo kratek. Amandma k
               1. členu: "V tretjem odstavku 1. člena se za besedilom 'tuji vojaški ladji' doda
               naslednje besedilo <stage>(citiram)</stage>: 'Tuji vojaški ladji na jedrski pogon, tuji vojaški
               ladji z jedrskim orožjem'. Obrazložitev: Predlagana rešitev točneje opredeljuje
               diskrecijsko pravico vlade Republike Slovenije, da dovoli ali ne dovoli vstopa vseh
               kategorij vojaških ladij v naše teritorialne oziroma notranje vode. Roberto Battelli,
               vodja poslanske skupine."</p>
               <p>Ta amandma uvrščam na peto mesto, se pravi, za četrtim amandmajem v tem pregledu, ki
               ga imate v rokah, bo ta peti amandma.</p>
               <p>Tako da imamo sedaj pet amandmajev. Razprava še ni zaključena. Kdo želi besedo?
               Nihče? Prosim, gospod Janša.</p>
            </sp>
            <sp xml:id="SDZ3-Redna-13-2002-02-27.sp71">

               <speaker>IVAN (JANEZ) JANŠA:</speaker>

               <p>No, saj mislim, da ni potrebno, ampak vendarle. Gospod Battelli s tem amandmajem
               lahko doseže celo nasproten učinek od tega, kar je mislil. Ker tuja vojaška ladja je
               pojem, ki obsega vse ladje, bodisi da so na dizelski bodisi da so na jedrski pogon,
               bodisi da so na jedrski pogon in imajo jedrsko orožje, bodisi da so na jedrski pogon
               in nimajo jedrskega orožja, in obratno, skratka, vse kombinacije. Zato ni treba temu
               dodajati še posebne specifikacije. Ta tretji odstavek daje pravico Vladi Republike
               Slovenije, da ne dovoli tuji vojaški ladji obiska, kadar misli, da to ni dobro.
               Katerikoli ladji. Če pa mi zapišemo samo "ladji z jedrskim orožjem" ali pa "ladji na
               jedrski pogon", potem je pa to ožje. Potem je pa to ožje. Če pa dodajamo, je pa ravno
               tako, kot da bi rekli, ne vem, da je lov na sezono odprt na perutnino, race in
               kokoši. Nepotrebno.</p>
            </sp>
            <sp xml:id="SDZ3-Redna-13-2002-02-27.sp72">

               <speaker>PODPREDSEDNIK DR. MIHA BREJC:</speaker>

               <p>To je bila razprava o amandmajih, še teče ja. Gospod Battelli.</p>
            </sp>
            <sp xml:id="SDZ3-Redna-13-2002-02-27.sp73">

               <speaker>ROBERTO BATTELLI:</speaker>

               <p>To, kar pravi gospod Janša, bi bilo lahko res, v kolikor ob odpravi prepovedi
               prihoda v naše notranje vode določene kategorije ladij, vemo katera, ne bi bilo
               izrecno povedano, za katere gre. Ker potem bi lahko, kako bi rekel, ostali v celem
               členu in zakonu samo pri pojmu "vojaška ladja". Ker, če tuja vojaška ladja zajema vse
               kategorije, potem ne vidim, zakaj je bilo treba v prejšnjih odstavkih specificirati
               katere vojaške ladje. Torej, če to delamo v prejšnjih odstavkih, je treba tudi pri
               diskrecijski pravici, po mojem. Hvala. Samo še to, se opravičujem. Seveda pojem "tuja
               vojaška ladja" kot del perutnine ostaja.</p>
            </sp>
            <sp xml:id="SDZ3-Redna-13-2002-02-27.sp74">

               <speaker>PODPREDSEDNIK DR. MIHA BREJC:</speaker>

               <p>Še kdo želi besedo? Nihče več. Potem zaključujem razpravo o amandmajih k 1. členu in
               prehajamo na odločanje. Najprej bomo glasovali o amandmaju k 1. členu pod zaporedno
               številko 1. Če bo ta amandma sprejet, potem je amandma pod zaporedno številko 3
               brezpredmeten, kar ste lahko prebrali tudi v opombi. Torej glasujemo o prvem
               amandmaju k 1. členu. Glasujmo, prosim. Od 49 prisotnih je za glasovalo 24 poslank in
               poslancev, 10 proti.</p>
               <p><stage>(Za je glasovalo 24.)</stage> <stage>(Proti 10.)</stage></p>
               <p>Ugotavljam, da je amandma sprejet.</p>
               <p>Glasujemo o amandmaju pod zaporedno številko 2. Glasujmo, prosim. Od 55 prisotnih je
               za glasovalo 32 poslank in poslancev. 8 je bilo proti.</p>
               <p><stage>(Za je glasovalo 32.)</stage> <stage>(Proti 8.)</stage></p>
               <p>Ugotavljam, da je amandma sprejet.</p>
               <p>S tem je amandma pod zaporedno številko 3 brezpredmeten in glasujemo o četrtem
               amandmaju k 1. členu. Glasujmo, prosim. Od 53 prisotnih je za glasovalo 33 poslank in
               poslancev, 12 je bilo proti.</p>
               <p><stage>(Za je glasovalo 33.)</stage> <stage>(Proti 12.)</stage></p>
               <p>Ugotavljam, da je četrti amandma sprejet.</p>
               <p>In zdaj nam ostane še peti, amandma gospoda Battellija. Glasujmo, prosim. Od 54
               prisotnih je za glasovalo 17 poslank in poslancev. 30 jih je bilo proti.</p>
               <p><stage>(Za je glasovalo 17.)</stage> <stage>(Proti 30.)</stage></p>
               <p>Ugotavljam, da ta amandma ni bil sprejet.</p>
               <p>In sedaj glasujemo še o 1. členu v celoti. Glasujmo, prosim. Od 54 prisotnih, je za
               glasovalo 36 poslank in poslancev, 11 je bilo proti.</p>
               <p><stage>(Za je glasovalo 36.)</stage> <stage>(Proti 11.)</stage></p>
               <p>1. člen je s tem sprejet.</p>
               <p>Imamo še en člen v tej spremembi zakona, to je 2. člen. Želi kdo besedo? <stage>(Ne želi.)</stage>
               Zaključujem razpravo in prehajamo na odločanje o 2. členu. Glasujmo, prosim. Od 54
               prisotnih, je za glasovalo 40 poslank in poslancev, 8 je bilo proti.</p>
               <p><stage>(Za je glasovalo 40.)</stage> <stage>(Proti 8.)</stage></p>
               <p>Ugotavljam, da je 2. člen sprejet.</p>
               <p>In tu imamo še en amandma, na drugi strani, če obrnete ta list, lahko vidite, da je
               k naslovu zakona prav tako vložen amandma. Se pravi, smo v razpravi o naslovu
               zakonika. Želi kdo besedo? <stage>(Ne želi.)</stage> Zaključujem razpravo in prehajamo na glasovanje
               o naslovu, o amandmaju, oprostite. Amandmaju. Glasujmo, prosim. Od 52 prisotnih, je
               za glasovalo 37 poslank in poslancev, 9 je bilo proti.</p>
               <p><stage>(Za je glasovalo 37.)</stage> <stage>(Proti 9.)</stage></p>
               <p>S tem smo tudi ta amandma in s tem naslov sprejeli.</p>
               <p>Prehajamo nas <title>tretjo obravnavo</title> predloga zakonika. Ugotavljam, da je bil k
               predlogu zakona v drugi obravnavi sprejet amandma, oziroma so bili sprejeti, amandma
               k 1. členu in k naslovu. Če želijo k temu členom kvalificirani predlagatelji vložiti
               amandma, prosim, da to storijo. Ni tega interesa. Sprašujem, ali želi še kdo
               razpravljati o predlogu zakonika v celoti. <stage>(Ne želi.)</stage>Ker nihče ne želi razpravljati,
               še sprašujem o usklajenosti. Je usklajen? Ker je usklajen, lahko preidemo na
               glasovanje o zakoniku v celoti. Obrazložitev glasu ima gospod Peče. Prosim, gospod
               Peče.</p>
            </sp>
            <sp xml:id="SDZ3-Redna-13-2002-02-27.sp75">

               <speaker>SAŠO PEČE:</speaker>

               <p>Hvala za besedo. Če pristanemo na to dejstvo, da je državni zbor v svoji dosedanji
               praksi obravnaval zakone, za katere je dobil direktivo s strani različnih evropskih
               in pa svetovnih integracij in se je te direktive držal v tistem smislu, češ da ne
               nasprotujemo temu, kar tujci od nas zahtevajo, je dobil vsaj neke direktive, čeprav
               se seveda s tem v slovenski nacionalni stranki ne strinjamo. Toda nekako je
               opravičljivo za vse tiste, ki nemo poslušate različne institucije. Toda v primeru
               predloga sprememb in dopolnitev pomorskega zakonika v skrajšanempostopku nismo dobili
               niti te direktive. V tem primeru bo državni zbor, vsi tisti poslanci, ki boste dali
               svoj glas za sprejem teh sprememb in dopolnitev, dosegli tri učinke: prvič, jedrski
               pogon v našem morju, drugič, jedrski tovor v našem morju, in tretjič, jedrsko orožje
               v našem morju. Poudarek je bil na morju, toda še potrebneje pa je poudariti velikost
               slovenskega morja. In namesto da bi se državni zbor, če že govorimo o morju,
               primorju, obali, srečeval z gospodarskimi vprašanji in rekel, kako bomo rešili
               oziroma kako bomo pripomogli k izboljšanju Luke Koper, kako bomo pripomogli k boljši
               turistični sezoni - ne, mi se srečujemo na teh nekaj kilometrih s tem, kako bomo
               uničili slovensko turistično sezono, slovensko primorje, s tem, ko bomo dovolili, in
               s tem to delamo, vse te tri radioaktivne elemente, jih uzakonili in jim izrekli
               dobrodošlico. Na čigavo željo? Na nikogaršnjo željo. Na željo nekega dela tega
               državnega zbora.</p>
               <p>V slovenski nacionalni stranki, seveda, nad to izgubo suverenosti, in v tem primeru
               to počnemo, tega zakona ne nameravamo podpreti. In vsem tistim, ki vsaj še kolikor
               toliko gledajo v osnovi na slovenske interese, svetujemo, da tega zakona ne podprejo.
               Hvala.</p>
            </sp>
            <sp xml:id="SDZ3-Redna-13-2002-02-27.sp76">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Gospod Juri, obrazložitev glasu.</p>
            </sp>
            <sp xml:id="SDZ3-Redna-13-2002-02-27.sp77">

               <speaker>AURELIO JURI:</speaker>

               <p>Zelo kratko, ne bom ponavljal tega, kar sem že prej dejal.</p>
               <p>To, da noben amandma, ki je bil sprejet, ni spremenil vsebine spremembe 8. člena
               pomorskega zakonika. Seveda obžalujem, da argumenti, ki sem jih našteval, niso
               naleteli na veliko podporo. Kljub temu bom, napovedujem, glasoval proti tej
               spremembi. Hvala.</p>
            </sp>
            <sp xml:id="SDZ3-Redna-13-2002-02-27.sp78">

               <speaker>PODPREDSEDNIK DR. MIHA BREJC:</speaker>

               <p>Hvala. Obrazložitev glasu, gospa Črnugelj, prosim.</p>
            </sp>
            <sp xml:id="SDZ3-Redna-13-2002-02-27.sp79">

               <speaker>SILVA ČRNUGELJ:</speaker>

               <p>Hvala lepa. Rada bi obrazložila, zakaj bom glasovala proti predlogu sprememb in
               dopolnitev pomorskega zakonika.</p>
               <p>Predvsem me nobeden od razpravljavcev, pa tudi predlagatelji samih sprememb in
               dopolnitev zakona, niso prepričali, da se je situacija od 23.3.2001 do danes
               spremenila.</p>
               <p>Drugi razlog je povsem osebnega značaja, in sicer, že vrsto let nasprotujem jedrski
               oborožitvi, nasprotujem jedrski energiji na sploh in mislim, da predvsem zaradi
               varnosti ter ekološko varnostnih principov in načel ter zaradi škodljivosti žarčenja
               pač zakon, tak kot je, ni umesten. Hvala lepa.</p>
            </sp>
            <sp xml:id="SDZ3-Redna-13-2002-02-27.sp80">

               <speaker>PODPREDSEDNIK DR. MIHA BREJC:</speaker>

               <p>Hvala. Lahko sedaj preidemo na glasovanje? Lahko.</p>
               <p>Glasujemo o zakoniku v celoti. Glasujmo, prosim. Od 59 prisotnih je za glasovalo 39
               poslank in poslancev, 16 je bilo proti.</p>
               <p><stage>(Za je glasovalo 39.)</stage> <stage>(Proti 16.)</stage></p>
               <p>Ugotavljam, da je predlagani zakonik v celoti sprejet. In zaključujem to točko
               dnevnega reda.</p>
               <p>Prehajamo na <title>1.E TOČKO DNEVNEGA REDA, TO JE NA OBRAVNAVO PREDLOGA ZAKONA O
                  OMEJEVANJU OGLAŠEVANJA PIJAČ, KI VSEBUJEJO ALKOHOL, HITRI POSTOPEK.</title> Poslanka
               gospa Maria Pozsonec je kot predlagateljica navedenega predloga zakona z dopisom z
               dne 19. februarja letos, zbor obvestila, da iz zakonodajnega postopka umika predlog
               zakona o omejevanju oglaševanja pijač, ki vsebujejo alkohol, hitri postopek. Predlog
               ste prejeli na klop. Gospe Pozsončeve tu danes ni. Želi besedo predstavnica
               sekretariata v zvezi s tem? Predstavnik vlade? <stage>(Ne želi.)</stage> Želijo besedo predstavniki
               poslanskih skupin? <stage>(Tudi ne.)</stage> Poslanke in poslanci? <stage>(Tudi ne.)</stage> Ker nihče ne želi
               razpravljati, zaključujem razpravo in prehajamo na odločanje o predlogu poslanke
               gospe Marie Pozsonec za umik predloga zakona o omejevanju oglaševanja pijač, ki
               vsebujejo alkohol, hitri postopek, iz zakonodajnega postopka. Glasujmo, prosim. Od 57
               prisotnih, je za glasovalo 42 poslank in poslancev, 6 jih je bilo proti.</p>
               <p><stage>(Za je glasovalo 42.)</stage> <stage>(Proti 6.)</stage></p>
               <p>Ugotavljam, da je sklep sprejet. In s tem zaključujem to točko.</p>
               <p>Prehajamo na <title>TOČKO 1.F.</title>
               </p>
               <p>Gospod Peče. Proceduralno. Izvolite.</p>
            </sp>
            <sp xml:id="SDZ3-Redna-13-2002-02-27.sp81">

               <speaker>SAŠO PEČE:</speaker>

               <p>Spoštovani prisotni. Moj proceduralni predlog se nanaša in na dopolnitev zakona o
               prevzemih in na zakon o spremembah in dopolnitvah zakona o preprečevanju omejevanja
               konkurence v tem smislu, da bi temu državnemu zboru prihranili sramotno početje v
               bodoče in pa danes vas cenjen čas. Kot veste sami, smo oba zakona vložili zgolj in
               izključno zato, da bi zaščitilidomače gospodarstvo. Da bi ga zaščitili pred tujimi
               prevzemi in da bi dovoljevali eno izmed oblik konkurence, ki je po obstoječem zakonu
               prepovedana. Seveda na račun tistih, predvsem tujih subjektov, ki v našem tržnem redu
               v tem trenutku že obstojajo in kateri bodo z današnjim dnem oziroma v tem letu toliko
               pogosteje prisotni pri nas, vse do tistega trenutka, ko bomo popolnoma odprti do tako
               imenovane Evropske unije oziroma rednega članstva.</p>
               <p>Skratka poudarjam, ker je proceduralno in pa obrazložitev predlaganega sklepa, namen
               obeh zakonov je bila zaščita domačega gospodarstva. Toda v okviru obeh predlogov
               zakonov, ki sta bila vložena pravilno, ki sta svojo življenjsko pot že dala skozi
               matično delovno telo, odbor za gospodarstvo, bi rad povedal samo sledeče.</p>
               <p>In sicer prvič, sekretariat je dal negativno mnenje. Odbor za gospodarstvo je dal
               negativno mnenje, celo več, z glasovanjem 1 proti 8, kar pomeni, da so vse politične
               stranke, razen slovenske nacionalne stranke, nasprotovale obema prelaganima zakonoma,
               torej zakonu o prevzemu in zakonu o preprečevanju omejevanja konkurence. Vlada je
               nasprotovala, kakor tudi ministrstvo za gospodarstvo, ki je bilo prisotno na samem
               delovnem telesu in pa zraven se je vključilo tudi tako imenovano združenje
               gospodarske zbornice Slovenije, ki je zavzelo celo kontra stališče, to je, da je
               potrebno vzpostaviti nov fiskalni sistem v Republiki Sloveniji, ki bo vključeval
               določene davčne olajšave za vstop tujih investitorjev, torej tujega kapitala, ki bo
               pohrustal slovenski kapital, obstoječo slovensko strukturo, predvsem tisto, ki danes
               dobro stoji in katero Vlada Republike Slovenije daje, ne prodaja, daje tujcem v roke.
               Zaradi vsega naštetega in pa predvsem zaradi tega, da ta državni zbor rešimo tiste
               sramote, ki se bo drugače zgodila, če bomo pustili v proceduri oba zakona, torej to,
               da bosta dva zaščitna zakona za slovensko gospodarstvo padla. Da ne bodo nekoč, če
               bodo brali predloge, kaj se je obravnavalo na seji državnega in kako je ta državni
               zbor, državni zbor mandata 2000- 2004, vehementno zavrnil vsebino zaščite slovenskih
               gospodarskih subjektov, kakor se je to zgodilo na matičnem delovnem telesu, vam
               predlagam oziroma ponujam, da zakone umaknemo s procedure, s tem rešimo vse vas in se
               naredimo, kot da tega nikoli ni bilo možno izvesti. Jaz upam, da boste predlog
               sprejeli. S tem vam ponujamo elegantno rešitev, žal pa ima Slovenska nacionalna
               stranka samo štiri poslance in se bojimo, da bi bil ta zakon podprt samo s štirimi
               glasovi. Hvala.</p>
            </sp>
            <sp xml:id="SDZ3-Redna-13-2002-02-27.sp82">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Dve vprašanji k temu proceduralnemu predlogu. Prvo je, za predloga
               zakona o dopolnitvah in zakona o prevzemih, je prvopodpisani gospod Zmago Jelinčič
               Plemeniti. Za to, da bi lahko o teh vaših dveh predlogih odločali, potrebujemo vsaj
               jasno besedo, ali umikate, ker vi ste rekli "predlagam umik". Torej, ali umikate, ali
               ne? Navadno je to potrebno storiti pisno, vendar bi, glede na to, da je seja snemana,
               zadostovalo tudi ustno, vendar mora biti jasno povedano "umikamo to in to". Prosim,
               če lahko toza prvi zakon naredi prvopodpisani, gospod Zmago Jelinčič in za drugi
               zakon, ko bo to na vrsti, pa gospod Sašo Peče.</p>
            </sp>
            <sp xml:id="SDZ3-Redna-13-2002-02-27.sp83">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči. Kot je že kolega Sašo Peče povedal, Slovenska
               nacionalna stranka umika predlog zakona o dopolnitvah zakona o prevzemih z razloga,
               ki je evidentno že bil povedan. Dejstvo je, da slovenskemu parlamentu, kakor tudi
               slovenskemu ministrstvu za gospodarstvo ni v interesu zaščita domačih gospodarskih
               subjektov, ampak mu je v interesu čimprejšnje vključevanje v nekakšno združeno
               Evropsko unijo, v kateri bomo drugorazredni partnerji in zato, da bi sprejeli naše
               določene politične gospode v Evropski uniji in jim naklonili vsaj malo prijaznih
               pogledov, so se pripravljeni tako parlament, kakortudi Ministrstvo za gospodarstvo,
               še posebej pa odbor za gospodarstvo državnega zbora odreči interesom lastnega,
               slovenskega gospodarstva in dopustiti manipulacije ter vstopanje in sovražne prevzeme
               s strani tujcev.</p>
               <p>Zaradi tega, še enkrat, gospod predsedujoči, umikamo predlog zakona o dopolnitvah
               zakona o prevzemih.</p>
            </sp>
            <sp xml:id="SDZ3-Redna-13-2002-02-27.sp84">

               <speaker>PODPREDSEDNIK DR. MIHA BREJC:</speaker>

               <p>Hvala. Želi besedo predstavnik sekretariata? <stage>(Ne želi.)</stage> Želi besedo predstavnik
               vlade? <stage>(Ne želi.)</stage> Želijo besedo predstavniki poslanskih skupin? <stage>(Ne želijo.)</stage> Želijo
               besedo poslanke in poslanci? Prosim, gospod Peče.</p>
            </sp>
            <sp xml:id="SDZ3-Redna-13-2002-02-27.sp85">

               <speaker>SAŠO PEČE:</speaker>

               <p>Zelo na kratko, bolj zaradi medijev oziroma zaradi kamer in podobnih stvari, bi rad
               samo povedal, da je bil izključen in osnovni namen zaščita domačega gospodarstva. Kdo
               bo tisti, ki bi izvajal zaščito po predlogih slovenske nacionalne stranke, ki niso
               bili podprti na nobenem delovnem telesu, v nobeni instituciji, smo hoteli to novo
               pooblastilo dati vladi Republike Slovenije. Hvala.</p>
            </sp>
            <sp xml:id="SDZ3-Redna-13-2002-02-27.sp86">

               <speaker>PODPREDSEDNIK DR. MIHA BREJC:</speaker>

               <p>Hvala. Še kdo želi razpravljati? <stage>(Ne želi.)</stage> Zaključujem razpravo.</p>
               <p>Prehajamo na odločanje o predlogu poslanca, gospoda Zmaga Jelinčiča Plemenitega, za
               umik predloga zakona o dopolnitvah zakona o prevzemih iz zakonodajnega postopka.
               Glasujmo, prosim. Od 53 prisotnih je za glasovalo 42 poslank in poslancev, 4 so bili
               proti.</p>
               <p><stage>(Za je glasovalo 42.)</stage> <stage>(Proti 4.)</stage></p>
               <p>Ugotavljam, da je sklep sprejet in zakon umaknjen iz zakonodajnega postopka.</p>
               <p>Zdaj sledi še manjša proceduralna zadeva. Dodaten sklep je bil pri tem zakonu vložen
               in sprašujem gospoda Ferija Horvata, predsednika odbora za gospodarstvo, ali je stvar
               še aktualna? Izvolite, prosim.</p>
            </sp>
            <sp xml:id="SDZ3-Redna-13-2002-02-27.sp87">

               <speaker>FRANC (FERI) HORVAT:</speaker>

               <p>Hvala za besedo, gospod podpredsednik. Ta dodaten sklep je še aktualen in predlagam,
               da ga zbor sprejme.</p>
               <p>Namreč, v razpravi, predvsem na osnovi mnenja gospodarske zbornice, ki je opozorila
               na vrsto konkretnih problemov pri izvajanju zakona o prevzemih, in to je potem
               potrdila tudi razprava, je bilo enotno mnenje in soglasno je bil sprejet predlog, in
               tudi vlada je soglašala s tem, da se sprejme ta sklep <stage>(ne bom ga bral)</stage>, ki govori o
               tem, da naj vlada ob angažiranju tudi zunanjih strokovnjakov naredi analizo
               dosedanjega izvajanja zakona, ugotovi njegove slabosti in predlaga potem ustrezno
               novelo zakona.</p>
            </sp>
            <sp xml:id="SDZ3-Redna-13-2002-02-27.sp88">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Odpiram razpravo o dodatnem sklepu. Gospod Peče. <stage>(Poročilo je v gradivu,
               saj to ste opazili.)</stage></p>
            </sp>
            <sp xml:id="SDZ3-Redna-13-2002-02-27.sp89">

               <speaker>SAŠO PEČE:</speaker>

               <p>Hvala. Dodaten sklep v poročilu odbora za finance je samo metanje peska v oči.
               Kdorkoli je v tem državnem zboru imel interes zaščititi domače gospodarstvo na
               področju prevzemov, je lahko podprl predlog zakona. Ob tem pa še enkrat poudarjam, na
               matičnem delovnem telesu ste vse politične stranke, razen slovenske nacionalne
               stranke, zavrgle predlog o prevzemih. In torej, dodaten sklep ni namenjen drugemu kot
               opravičilu samega pred sabo oziroma slovenski javnosti, in reči, ja, predlog zaščite
               slovenskega gospodarstva, konkretno s področja prevzemov, bomo zavrgli, v zameno za
               to bomo pa sprejeli nek kvazi sklep. Hvala.</p>
            </sp>
            <sp xml:id="SDZ3-Redna-13-2002-02-27.sp90">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Želi še kdo razpravljati prosim? <stage>(Nihče.)</stage> Zaključujem razpravo o
               dodatnem sklepu in prehajamo na odločanje. Torej glasujemo o dodatnem sklepu.
               Glasujmo, prosim. Od 47 prisotnih je za glasovalo 33 poslank in poslancev, 5 jih je
               bilo proti.</p>
               <p><stage>(Za je glasovalo 33.)</stage> <stage>(Proti 5.)</stage></p>
               <p>Ugotavljam, da je dodatni sklep sprejet in s tem ta točka zaključena.</p>
               <p>Prehajamo na <title>1.G TOČKO DNEVNEGA REDA - PREDLOG ZAKONA O SPREMEMBAH IN
                  DOPOLNITVAH ZAKONA O PREPREČEVANJU KONKURENCE.</title> Predlog zakona je v obravnavo
               zboru predložila skupina poslancev s prvopodpisanim Sašom Pečetom. Kot je prej gospod
               Peče, če sem prav razumel, dejal, umika ta zakon iz zakonodajnega postopka. Ali je ta
               tako, gospod Peče? <stage>(Da.)</stage> Prosim izvolite.</p>
            </sp>
            <sp xml:id="SDZ3-Redna-13-2002-02-27.sp91">

               <speaker>SAŠO PEČE:</speaker>

               <p>Da ne bo tako grobo zvenelo, kot ste ravnokar povedali, jaz bi rad še enkrat
               povedal, zakaj ga umikamo. Umikamo ga zaradi tega, ker so se do tega predloga na
               matičnem delovnem telesu že izrekle poslanske skupine, zastopane v tem državnem
               zboru. In zaradi tega, ker so vse poslanske skupine nasprotovale predlogu zakona.
               Zaradi tega, ker poslanske skupine niso dopuščale debate o tem, zaradi tega, ker je
               ministrstvo za gospodarstvo bilo izrecno proti vsebini predloga zakona o
               preprečevanju omejevanja konkurence, ker je bila Vlada Republike Slovenije izključno
               proti omenjenemu zakonu in ker je bila Gospodarska zbornica proti omenjenemu zakonu,
               čeprav omenjeni zakon uvaja samo nov 11.a člen, ki bi dovoljeval, ob pogojih, ki jih
               vzpostavi Vlada Republike Slovenije, tudi obliko koncentracije,kadar gre to za
               nacionalni interes. Toda žal v tem državnem zboru ni posluha za to. In zato, da ne bi
               ta zakon kot vitalen zakon nacionalnega interesa pogrnil samo s štirimi glasovi za,
               samo zaradi tega ga umikamo. Hvala.</p>
            </sp>
            <sp xml:id="SDZ3-Redna-13-2002-02-27.sp92">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Želi besedo predstavnik sekretariata? <stage>(Ne.)</stage> Vlade? <stage>(Ne.)</stage> Poslanske
               skupine? <stage>(Tudi ne.)</stage> Oprostite, gospod Pohorec. V imenu poslanske skupine ali v vašem
               imenu? V imenu poslanske skupine. Izvolite.</p>
            </sp>
            <sp xml:id="SDZ3-Redna-13-2002-02-27.sp93">

               <speaker>VALENTIN POHOREC:</speaker>

               <p>Hvala za besedo. Že pri prejšnjem umaknjenem zakonu in zdaj ponovno slišimo
               naslednje, in to gre v eter, gre v javnost, gre v sredstva javnega obveščanja. V tem
               državnem zboru imamo torej samo eno stranko, ki se bori za slovenski nacionalni
               interes. Vsi ostali smo proti temu interesu.Vsi ostali smo tisti, ki bi radi
               slovensko gospodarstvo zapravili, uničili, prodali, razprodali, "pošenkali" drugim.
               Jaz na tako oceno ne pristanem. In naša poslanska skupina tudi ne. Torej je tudi
               odbor za gospodarstvo tisti, ki tako ravna, je vlada tista, ki tako ravna,
               ministrstvo tisto, ki tako ravnajo, in mi, vsi ostali, kar nas je, razen ene stranke
               s štirimi poslanci, kot je tudi naša, v tem parlamentu.</p>
               <p>Ne strinjam se s tako oceno in če gre mnenje enega v javnost, naj gre tudi to.
               Vsakdo od nas lahko naroči ali pa sam napiše tri, štiri člene enega zakona, ga da v
               postopek in pod imenom slovenski nacionalni interes razpravlja, diskutira in prihaja
               na prve strani časopisov in pred kamere TV.</p>
               <p>Jaz mislim, da je to zelo poceni politična propaganda za neko stranko. Hvala
               lepa.</p>
            </sp>
            <sp xml:id="SDZ3-Redna-13-2002-02-27.sp94">

               <speaker>PODPREDSEDNIK DR. MIHA BREJC:</speaker>

               <p>To je bilo stališče poslanske skupine DeSUS. Še kakšna od poslanskih skupin želi
               predstaviti svoje stališče? V imenu poslanske skupine, gospod Jelinčič. Izvolite.</p>
            </sp>
            <sp xml:id="SDZ3-Redna-13-2002-02-27.sp95">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči. No, če je gospod Pohorec že govoril o tem, da
               protestira, potem bi bilo smiselno, če bi DeSUS tudi vložil kakšen zakon, ne edini
               zakon, ki ga je vložil in ki ga je volil oziroma vodil, je bil zakon o pokojninskih
               reformah, ki so nasvse Slovence in Slovenke, hudičevo udarile po glavi, tako da so
               poskrbeli za sebe, za vse ostale Slovence, pa zagotovo ne.</p>
            </sp>
            <sp xml:id="SDZ3-Redna-13-2002-02-27.sp96">

               <speaker>PODPREDSEDNIK DR. MIHA BREJC:</speaker>

               <p>Gospod Jelinčič, oprostite, polemika med poslanskimi skupinami po poslovniku ni
               mogoča. Zdaj smo pri točki, ki govori o umiku in samo o tem lahko govorimo.</p>
            </sp>
            <sp xml:id="SDZ3-Redna-13-2002-02-27.sp97">

               <speaker>ZMAGO JELINČIČ PLEMENITI:</speaker>

               <p>Res je, gospod presedujoči, vendar</p>
            </sp>
            <sp xml:id="SDZ3-Redna-13-2002-02-27.sp98">

               <speaker>PODPREDSEDNIK DR. MIHA BREJC:</speaker>

               <p>Oproščam se za intervenco.</p>
            </sp>
            <sp xml:id="SDZ3-Redna-13-2002-02-27.sp99">

               <speaker>ZMAGO JELINČIČ PLEMENITI:</speaker>

               <p>Nič hudega, vi ste dopuščali gospodu Pohorcu, da je polemiziral v imenu poslanske
               skupine s poslansko skupino Slovenske nacionalne stranke, izražal celo</p>
            </sp>
            <sp xml:id="SDZ3-Redna-13-2002-02-27.sp100">

               <speaker>PODPREDSEDNIK DR. MIHA BREJC:</speaker>

               <p>To pa ne.</p>
            </sp>
            <sp xml:id="SDZ3-Redna-13-2002-02-27.sp101">

               <speaker>ZMAGO JELINČIČ PLEMENITI:</speaker>

               <p>ena ne strinjanja in ne vem kakšne kvalifikacije, pa ga niste opozorili. Ampak bom
               prenehal s tem in bom šel na zakon.</p>
               <p>Nesporno dejstvo je, da zakon, ki smo ga vložili v razpravo, je povzetek evropske
               zakonodaje, ki navkljub temu, da je silno močna in bistveno močnejša od slovenske,
               brani svoje nacionalne interese. Za osnovo je bil direktno vzet nemški zakon in če se
               ne motim in če morda tukaj v državnem zboru ne vedo, je nemška ekonomija bistveno
               močnejša od slovenske in vendar jim je vredno zaščititi svoje interese na določenih
               področjih.</p>
               <p>Slovenska vlada, koalicija strank, LDS, ljudske stranke, DeSUS-a, združene liste in
               v glavnem mlade stranke, je bila proti temu, da se slovenski nacionalni interesi
               ščitijo. So bili proti temu, da se zaščiti naše gospodarstvo oziroma proti temu, da
               se slovenski vladi zgolj omogoči oziroma zgolj da možnost, da zadevo uredijo oziroma
               zavrejo takrat, kadar sodijo, da bi šlo v škodo slovenskega gospodarstva. Če to ni ne
               samo nepodpora slovenskim nacionalnim interesom, ampak celo rušenje slovenskih
               nacionalnih interesov, potem ne vem, kaj to je.</p>
               <p>Gospodarska zbornica Slovenije je v svoji razpravi, seveda, trobila v vladni rog.
               Govorila je tisto, kar je bilo pogodu in po volji vladi, ne pa tistega, za kar
               slovenska gospodarska zbornica pravzaprav je. Zopet se je pokazalo, da je gospodarska
               zbornica Slovenije nič drugega kot obvezno združenje, ki zahteva plačilo članarine,
               za slovensko gospodarstvo pa ne naredi ničesar. Morda ne ničesar, ne naredi nič
               dobrega, kajti zagotovo naredi marsikaj slabega.</p>
               <p>V slovenski nacionalni stranki sodimo, da državni zbor ni razumel intence zakona -
               to mislimo - vendar pa se nam dozdeva, da je šlo zgolj za diktat vlade, ki je
               zahtevala od državnega zbora, tako kot že tolikokrat, da ta zakon zruši. Zagotovo bi
               naše pogajalce in gospoda premierja v Evropi povprašali, kaj misli s tem, če bi bil
               zakon sprejet. In prepričan sem, da gospod premier in naši pogajalci ne bi znali
               odgovoriti, v katerem nemškem zakonu je podobna oziroma skorajda identična zaščita
               udejanjena in uzakonjena. Zaradi tega je najlepše biti ponižen, pritlehen, se plaziti
               po tleh, morda, če imaš srečo, v tem primeru se zgodi tudi to, da te gospodar sem ter
               tja kdaj poboža po glavi. Vendar slovenska nacionalna stranka zagotovo ni takšna. In
               res je - tu se opravičujem, da zopet uporabim ime kolega Pohorca - res je, gospod
               Pohorec, slovenska nacionalna stranka je pravzaprav edina stranka v slovenskem
               parlamentu, ki se bori za nacionalne interese. Hvala.</p>
            </sp>
            <sp xml:id="SDZ3-Redna-13-2002-02-27.sp102">

               <speaker>PODPREDSEDNIK DR. MIHA BREJC:</speaker>

               <p>Zdaj bi vas le opozoril. Torej, zahtevali ste umik točke, in prosim, da vsi
               razpravljavci - zdaj smo še pri poslanskih skupinah zaenkrat - govorijo samo o umiku,
               za ali proti, ne pa o vseh mogočih drugih temah, ki so, recimo, deloma povezane.</p>
               <p>Gospod Diaci, ali želite besedo v imenu poslanske skupine? Prosim.</p>
            </sp>
            <sp xml:id="SDZ3-Redna-13-2002-02-27.sp103">

               <speaker>MARKO DIACI:</speaker>

               <p>Hvala za besedo. V Stranki mladih Slovenije nasprotujemo temu zakonu oziroma bomo
               glasovali za umik.</p>
               <p>Kar pa se tiče besed - saj ne smem z gospodom Jelinčičem polemizirati, vendar...</p>
            </sp>
            <sp xml:id="SDZ3-Redna-13-2002-02-27.sp104">

               <speaker>PODPREDSEDNIK DR. MIHA BREJC:</speaker>

               <p>Prosim tako.</p>
            </sp>
            <sp xml:id="SDZ3-Redna-13-2002-02-27.sp105">

               <speaker>MARKO DIACI:</speaker>

               <p>Vendar bom povedal samo še to, zakaj bomo podprli umik. Podprli bomo umik predvsem
               zaradi tega, ker nasprotujemo vračanju v centralno plansko gospodarstvo. Hkrati pa je
               treba tudi poudariti, da sta ta dva predloga, po mojem osebnem mnenju, tudi celo
               ustavno sporna. Hvala.</p>
            </sp>
            <sp xml:id="SDZ3-Redna-13-2002-02-27.sp106">

               <speaker>PODPREDSEDNIK DR. MIHA BREJC:</speaker>

               <p>Hvala. Želi še kakšna od poslanskih skupin besedo? Gospod Feri Horvat, prosim, v
               imenu združene liste.</p>
            </sp>
            <sp xml:id="SDZ3-Redna-13-2002-02-27.sp107">

               <speaker>FRANC (FERI) HORVAT:</speaker>

               <p>Hvala za besedo, gospod podpredsednik. Spoštovane kolegice in kolegi! Predstavnice
               in predstavniki vlade! Mi bomo podprli predlog za umik, tako kot smo tudi podprli
               predlog za umik prejšnjega zakona. Jaz sem hvaležen kolegom predlagateljem, da so
               predlagali ta umik, ker s tem prihranimo čas, kar je tudi v nacionalnem interesu, ker
               ga preveč porabimo brezplodno, tudi v tem parlamentu.</p>
               <p>Jaz zavračam diskvalifikacije, ki so bile dane, češ, da je samo ena stranka tista,
               ki brani nacionalni interes.</p>
            </sp>
            <sp xml:id="SDZ3-Redna-13-2002-02-27.sp108">

               <speaker>PODPREDSEDNIK DR. MIHA BREJC:</speaker>

               <p>To je že polemika.</p>
            </sp>
            <sp xml:id="SDZ3-Redna-13-2002-02-27.sp109">

               <speaker>FRANC (FERI) HORVAT:</speaker>

               <p>Prav zato bomo glasovali za, ker tak predlog zakona, kot je bil predložen, s tako
               rešitvijo ni v nacionalnem interesu in ne brani nacionalnega interesa. Kajti
               predlagati določila, za katera ugotavlja in sekretariat in vlada - in to tudi
               poznamo, poznavanje evropskega sporazuma, da predlagamo neke rešitve, ki so v
               nasprotju z obvezami, ki smo jih sprejeli z evropskim sporazumom o pridružitvi, pri
               obeh zakonih to velja - je nesprejemljivo, to je eno. In tudi drugi argumenti, ki
               govorijo proti temu, so bili toliko tehtni, da so prevladali tudi na odboru, da je
               bilo glasovanje, hvala, da so to predlagatelji povedali, 8:1. Res je sedaj v zadnjem
               času postalo kar moda deskanje po nacionalnem interesu in nabiranje poceni točk iz
               tega. Gospe in gospodje; mislim, da tako delo ne vodi nikamor in da je ne samo
               strokovna, ampak tudi splošna javnost vendar toliko osveščena in toliko pametna in
               kritična, da ve, kaj je dejansko v nacionalnem interesu in kaj ni. Mi smo imeli pred
               nedavnim tukaj zelo široko debato predstavnikov iz vseh dejavnosti, od gospodarstva,
               stroke, znanosti, poslancev je bilo zelo dosti in poslank in drugih, kjer smo na
               široko razpravljali o nacionalnem interesu na področju predvsem gospodarskega razvoja
               in sploh družbenega razvoja. In, da zaključim s tem, prav upoštevajoč nekatera
               utemeljena opozorila, čeprav je zbornica bila kritizirana, je zbornica dosti
               strokovno opozorila na nekatere probleme zakona o prevzemih. In zato je predlagan
               tudi sklep in sem hvaležen, da ste ga sprejeli. Upam, da se bo vlada tega resno
               lotila in čimprej na osnovi dosedanjih izkušenj in tudi slabosti tega zakona, prišla
               s predlogom novele tega zakona in pa tudi eventualno drugih ukrepov, ki pa ji bodo
               dejansko pomagali zaščititi nacionalni interes. Hvala.</p>
            </sp>
            <sp xml:id="SDZ3-Redna-13-2002-02-27.sp110">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Še kakšna od poslanskih skupin želi besedo? <stage>(Ne želi.)</stage> Pisnih prijav
               nimam. Torej, prehajam na razpravo poslank in poslancev, ki se niso pisno prijavili.
               Omejitev 5 minut. Najprej gospod Peče in potem gospod Barovič. Govorimo pa o umiku.
               Izvolite, gospod Peče.</p>
            </sp>
            <sp xml:id="SDZ3-Redna-13-2002-02-27.sp111">

               <speaker>SAŠO PEČE:</speaker>

               <p>Kot predlagatelj se bom še zadnjič dotaknil omenjene materije. Prosil bi, ker ste
               pred mano dovolili pri eni izmed prejšnjih točk gospodu Janši kot predlagatelju, da
               je imel malo več časa, če ste malo elastični pri mojem izvajanju in me ne prekinete
               takoj.</p>
               <p>Poglejte, prvič je bilo govora, kdo podpira nacionalni interes in kdo ga ne podpira.
               Gospe in gospodje, mi imamo pač različne možnosti, nekateri to imenujejo,
               instrumente, skozi katere je vidno, kdo podpira, kdo ne podpira. To je tako imenovano
               glasovanje. In samo v pojasnilo poslancem DeSUS-a: v tejle sobi glasujemo s pomočjo
               tipk, na eni piše "proti", na eni piše "za", in iz tega je lahko razvidno, kdo je za
               kaj. Če pritisnete "proti", pomeni, da ste proti; če pritisnete "za", pomeni, da to
               podpirate. Na odboru za gospodarstvo se pač to odvija z dvigovanjem rok. In če je
               samo en poslanec na odboru glasoval za predlog zakona in če je ta bil iz Slovenske
               nacionalne stranke, lahko dovolj samokritično rečemo, da ostali prisotni, ostalih
               osem je pač bilo proti nacionalnemu interesu.</p>
               <p>Je pa res - gospodu Feriju Horvatu kot predlagatelju - ja, razlikujemo se v tem, ko
               recimo definiramo pojem nacionalnega interesa. V Slovenski nacionalni stranki ne
               smatramo, da je nacionalni interes to, kar pravi gospa Petrinova, to je vstop tujih
               investicij. To je pokup slovenskega gospodarstva s strani tujcev, zaradi tega, ker so
               samo tujci sposobni oživeti, oplojevati naše gospodarstvo. Ne, to za nas ni
               nacionalni interes! Kakor tudi za nas ni nacionalni interes stališče gospodarske
               zbornice, da je treba davčne olajšave uvesti za tujce. Seveda, če stojimo vsak na
               svojem bregu in smatramo, kaj je nacionalni interes in kaj ni, potem je logično, da
               je to rezultat glasovanja ena proti osem. Za nas stoji, da je nacionalni interes
               zaščita domačega gospodarstva. In naj bo tako ali drugače s posmehom rečeno, ravno s
               strani stranke mladih, da je pač to neke vrste centralistično gospodarjenje - ja, naj
               bo, če je to na račun plusa slovenskega gospodarstva, če je to na račun dodatnega
               zaposlovanja slovenskega delavca. Ja, če je to na račun zmanjševanja javnega dolga;
               ja, če je to v dobrobit Republike Slovenije. Potem pristanemo tudi na to.</p>
               <p>Dovolite, da zaključim. Še enkrat bom citiral magnetogramski zapis seje odbora za
               gospodarstvo, tako da bo vsakemu v tej dvorani jasno, celo DeSUS-u: "Kdo je za tak
               predlog sklepa, torej da se sprejme omenjeni zakon? <stage>(1 član.)</stage> Je kdo proti? <stage>(8
               članov.)</stage>" To nam vse pove o razmerju sil in pa o miselnosti poslancev, poslanskih
               skupin v tem državnem zboru.</p>
               <p>Hvala za razumevanje, gospod podpredsednik.</p>
            </sp>
            <sp xml:id="SDZ3-Redna-13-2002-02-27.sp112">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Ali lahko prosim za mir v dvorani. Gospod Barovič, izvolite.</p>
            </sp>
            <sp xml:id="SDZ3-Redna-13-2002-02-27.sp113">

               <speaker>BOGDAN BAROVIČ:</speaker>

               <p>Hvala. V poslanski skupini smo se, gospod predsedujoči, dogovorili, da bosta umik -
               torej o umiku govorimo - zagovarjala predlagatelja, gospod Jelinčič in gospod Peče,
               pa vendar moram reči nekaj besed, zaradi tega, ker je bilo nekaj izzivov.</p>
               <p>Mi umikamo ta zakon zato, ker mislimo, da so se pojmi med demokracijo, anarhijo in
               diktaturo nekoliko pomešali.</p>
               <p>Drugič, umikamo ta zakon, ker očitno nočejo kolegi in kolegice razumeti, da tržnih
               gospodarstev v svetovnem gospodarskem sistemu obstaja več: obstaja liberalno, omejeno
               liberalno, plansko-tržno gospodarstvo in še več vrst jih je. In če je slučajno
               plansko ali pa omejeno liberalno tržno gospodarstvo - tisti, ki so študirali, vedo,
               kaj to je - potem mislim, da bi lahko upravičeno rekli, da so bili naši predlogi
               usmerjeni v to smer.</p>
               <p>Pa še nekaj. Tako kot sem pri občinah povedal, da je vlada naredila premalo, da ni
               pogledala občine, ni pogledala planov, načrtov; tako trdim, da je ministrstvo za
               gospodarstvo na pamet - na pamet - zavrnilo te predloge. Na pamet!</p>
               <p>Zaradi tega naj še enkrat povem, da umikamo, ker nočem, tudi svojega imena v spisku
               tistih poslancev, ki bodo krivi, mogoče leta 2005, da so razprodali slovenske
               vrednote. Hvala.</p>
            </sp>
            <sp xml:id="SDZ3-Redna-13-2002-02-27.sp114">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Gospod Bernik.</p>
            </sp>
            <sp xml:id="SDZ3-Redna-13-2002-02-27.sp115">

               <speaker>DR. JOŽEF BERNIK:</speaker>

               <p>Hvala lepa, gospod podpredsednik. Spoštovani gostje iz vlade.</p>
               <p>Osebno podpiram umik teh dveh oziroma tega predloga. Vendar zdi se mi pa, da
               razmišljanje gre v pravilno smer. Zakaj? Tukaj seveda predlog govori predvsem o tujih
               investicijah, o prevzemih in tako dalje in pa o preprečevanju konkurence, vendar
               mislim, da najprej moramo pogledati nase, na naš lastni trg, kako se ta trg obnaša.
               In bojim se, da se trg ne obnaša tako, kot bi se moral, zato ker je preveliko
               konfliktov interesov, povezanosti in pa klientalizma.</p>
               <p>Zato bi vlada morala pregledati oba dva zakona in poskušati se uskladiti z evropskimi
               standardi. Rečeno je bilo, da ta predlog sledi nemškemu modelu in če je to res - žal
               sam tega nisem preveril - bi mislil, da vlada mora tudi to upoštevati.</p>
               <p>Namreč, Nemci so takoj po drugi svetovni vojni imeli precej teh stvari, ki so bile v
               konfliktu, pravnem konfliktu, vendar potem so po ameriških vzorih, kar se tiče
               omejevanja konkurence in tako dalje, prevzeli te principe in so danes eni najbolj
               resni predlagatelji, da se ta scena pregleda in da se kontrolira.</p>
               <p>Zato bi bilo dobro, da vlada to stvar preuči in pripravi sama predloge, ki bi
               zadovoljili evropske standarde. Hvala lepa.</p>
            </sp>
            <sp xml:id="SDZ3-Redna-13-2002-02-27.sp116">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Gospod Sok.</p>
            </sp>
            <sp xml:id="SDZ3-Redna-13-2002-02-27.sp117">

               <speaker>ALOJZ SOK:</speaker>

               <p>Hvala lepa za besedo. Rad bi povedal, da bom spoštoval željo nacionalne stranke in
               podprl njihov predlog o umiku, vendar osebno se pravzaprav sprašujem, zakaj ste potem
               sploh vložili, če danes umikate. O vsem tem, kar ste sedaj pri tem umiku govorili, bi
               seveda lahko govorili pri sami točki in se pokazali, da ste stranka, ki vas zelo
               skrbijo nacionalniinteresi. Kar se tiče glasovanja o občinah tam ste, seveda, v
               celoti podprli mnenje vlade in je nesmiselno o tem govoriti, kako ste se pri tej
               točki obnašali.</p>
               <p>Vsaj 150 tisoč volivcev, torej, niste videli v kontekstu nacionalnega interesa.
               Hvala lepa.</p>
            </sp>
            <sp xml:id="SDZ3-Redna-13-2002-02-27.sp118">

               <speaker>PODPREDSEDNIK DR. MIHA BREJC:</speaker>

               <p>Hvala lepa. Gospod Jelinčič, replika.</p>
            </sp>
            <sp xml:id="SDZ3-Redna-13-2002-02-27.sp119">

               <speaker>ZMAGO JELINČIČ PLEMENITI:</speaker>

               <p>Hvala lepa. Morda bi bilo treba še enkrat gospodu Soku pojasniti, zakaj umikamo
               predlog. Zato, da večina teh poslancev tukaj notri ne bo čez nekaj časa zardevala in
               zaradi tega, ker je bila tako močna falanga vseh tistih, ki so glasovali proti
               sprejtju tega zakona in proti obravnavi; in gospod Sok, tudi vaši poslanci so
               glasovali proti obravnavi tega predloga in proti temu, da bi bil predlog zakona dober
               za sprejetje in za obravnavo v državnem zboru. Če mi ne bi tega zakona umaknili,
               verjetno bi državni zbor kot tisti valjar, ki povalja ideje in predloge opozicije, bi
               povaljal tudi ta predlog in bi bil tako ali tako umaknjen iz procedure oziroma bi bil
               sprejet sklep, da ni dober za nadaljnjo razpravo. Samo prihranili smo nekaj časa,
               kajti zavedamo se, da je čas ravno tako pomembna kategorija in tudi kategorija
               nacionalnega interesa.</p>
               <p>Pa tudi glede občin, bi bilo smiselno, če si pogledate glasovanje, pa boste videli,
               da tudi to, kar ste rekli, ni držalo. Hvala.</p>
            </sp>
            <sp xml:id="SDZ3-Redna-13-2002-02-27.sp120">

               <speaker>PODPREDSEDNIK DR. MIHA BREJC:</speaker>

               <p>Hvala. Še kdo? <stage>(Ne.)</stage> Zaključujem razpravo in prehajamo na odločanje o predlogu
               poslanca gospoda Saša Pečeta za umik predloga zakona o spremembah in dopolnitvah
               zakona o preprečevanju konkurence iz zakonodajnega postopka. Lahko glasujemo, prosim?
               Glasujmo! Od 46 prisotnih je za glasovalo 36 poslank in poslancev, 4 so bili proti.</p>
               <p><stage>(Za je glasovalo 36.)</stage> <stage>(Proti 4.)</stage></p>
               <p>Ugotavljam, da je sklep sprejet.</p>
               <p>S tem je tudi ta točka dnevnega reda zaključena.</p>
               <p>Prehajam na <title>2. TOČKO DNEVNEGA REDA - PRVA OBRAVNAVA PREDLOGA ZAKONA O SISTEMU
                  PLAČ V JAVNEM SEKTORJU.</title> Predlog zakona je v obravnavo zboru predložila vlada
               Republike Slovenije. Ob tej priložnosti pozdravljam gospoda ministra in njegove
               sodelavce in sprašujem, če želi predstavnik vlade besedo? Izvolite, gospod
               minister.</p>
            </sp>
            <sp xml:id="SDZ3-Redna-13-2002-02-27.sp121">

               <speaker>DR. RADO BOHINC:</speaker>

               <p>Hvala lepa, gospod predsedujoči, za besedo. Spoštovane gospe in gospodje poslanke in
               poslanci! Dovolite mi nekaj obrazložitve o ciljih in razlogih za ta zakon, o vsebini
               zakona in o dosedanjih pripravah na ta zakon.</p>
               <p>Začel bi z ugotovitvijo, ki je v dosedanjih razpravah dobila splošno podporo,
               namreč, da Slovenija rabi nov sistem plač v javnem sektorju, da je torej treba
               sprejeti nov zakon in druge sistemske akte, ki bodo oblikovali ta sistem. Življenje
               na tem področju je namreč preraslo sedanji pravni okvir. To pa ne pomeni, da bomo nov
               sistem plač v javnem sektorju dobili čez noč, ampak nasprotno, zavzemamo se za
               postopnost pri njegovem nastajanju, pri njegovi graditvi. Nastajal bo kar tri leta,
               če k temu prištejemo analitično fazo, ki je trajala v letu 2001, ko so nastale tri
               analize kot podlaga za sistemske rešitve. Če k temu štejemo letošnje sprejemanje
               zakona in nadaljevanje z nekaterimi podzakonskimi predpisi in če štejemo tu še leto
               2003, ko naj bi steklo in se zaključilo kolektivno pogajanje v zvezi z izvedbeno fazo
               tega zakona.</p>
               <p>Ključni proračunski učinki tega zakona naj bi po naših projekcijah nastali v
               proračunskih dvoletkah, štiri, pet in šest, sedem in se proračunski učinki ne
               načrtujejo v sedanji dvoletki 2002, 2003.</p>
               <p>Če mi dovolite, o pomenu zakona naj spregovorijo le dve, tri številke. Verjetno vam
               je znan podatek, da so vse pravne osebe v Republiki Slovenije izplačale, podatki so
               za leto 2000, za plače 1.312 milijard SIT, kar je 32% bruto družbenega proizvoda. V
               konsolidirani bilanci javnega financiranja so plače v državni upravi in javnih
               zavodih znašale, spet podatek za leto 2000, 387 milijard ali 21,8% skupnih odhodkov.
               V javnem sektorju je bilo zaposlenih 152.095 oseb, kar predstavlja 26,3% skupnega
               števila zaposlenih.</p>
               <p>Kot pravim, podlage za sistemske rešitve, ki jih predlagamo, so tri analize in če mi
               dovolite zelo kratek, jedrnat povzetek poglavitnih ugotovitev iz teh treh analiz. To
               so analiza plač v javnem sektorju - prvi del, ki govori o gibanju plač. To je analiza
               plač v javnem sektorju - drugi del, ki govori o razmerjih plač in pa mednarodna
               analiza plač v državah OECD, ki daje mednarodne primerjave plač. Vse te tri analize
               je vlada vlanskem letu, v pripravljalnem letu, kar zadeva sistem oblikovanja plač,
               obravnavala in jih sprejela kot izhodišče za nadaljnje delo na zakonu.</p>
               <p>Ključna ugotovitev iz prve analize je, da je v obdobju zadnjih štirih let globalno
               bil dosežen cilj, namreč, da so plače na zaposlenega naraščale počasneje od
               produktivnosti dela in da je bila rast plač tudi počasnejša od bruto družbenega
               proizvoda, vendar pa so se znotraj javnega sektorja pojavljala neravnovesja in pa
               tudi bolj ali manj nekontrolirano so se spreminjala razmerja med plačami različnih
               poklicnih skupin. Povečevanje plač se je dosegalo, kot je znano, predvsem z uvajanjem
               novih in povečevanjem obstoječih dodatkov. Točen je podatek, ki se sliši, da je prek
               80 takih podatkov v različnih delih javnega sektorja.</p>
               <p>Zaradi hkratnega povečevanja plač in zaposlenosti je nadpovprečno narasel strošek za
               plače v javnem sektorju. V analizi je razvidno, da so po letu 1994 pospešeno zlasti
               rasle plače v zdravstvu, v letu 2000 pa je bila najhitrejša rast plač v
               izobraževanju. Dodatki, ki so deformirali plačni sistem, predstavljajo danes v
               strukturi plače 10 do 55% delež, večinoma pa se gibljejo v razponu med 25 in 35.</p>
               <p>Pomembne so mednarodne ugotovitve, torej iz mednarodne analize držav OECD. Povzamem
               naj samo to, da so relativne bruto plače v javni upravi, zdravstvu, izobraževanju in
               ostalih skupnih storitvah v Sloveniji v primerjavi z zasebnim sektorjem bistveno
               višje, za okrog 20%, od povprečja vzorca razvitih držav OECD.</p>
               <p>Morda še ta podatek, ki se nanaša na število zaposlenih, primerjano z državami OECD.
               V Sloveniji je opazno manj delavcev, primerjano z državami OECD na povprečje, v javni
               upravi kar za 14%, opazno več delavcev je v izobraževanju kot v večini držav OECD, v
               Sloveniji pa je enako ali manj delavcev vzdravstvu, spet v primerjavi z razvitimi
               državami OECD, glede na to analizo.</p>
               <p>Sicer pa bi povzel ključne ugotovitve z naslednjim. Namreč, primerjave razmerij med
               plačami posameznih držav niso zadostna podlaga za oblikovanje sistemskih rešitev,
               prav zaradi tega, ker obstaja velika različnost plačnih modelov in tudi velika
               različnost razmerij med plačami. Ni moč najti nekega splošnega ali pretežno
               veljavnega razmerja, tudi vrednotenje posameznega poklica v neki izbrani državi ne
               more biti merilo oziroma referenca za vrednotenje istovrstnega poklica v Sloveniji,
               zato moramo marsikje poiskati svoje izvirne rešitve.</p>
               <p>Povedal sem, da naj bi zakon nastajal postopno. Tako je bil že marca leta 2001
               predstavljen dokument "Izhodišča za pripravo zakona o sistemu plač v javnem
               sektorju". V juniju 2001 je vlada sprejela "varianto 2" kot podlago za pripravo
               zakona; v oktobru je sprejela predlog zakona, ki je bil potem tudi predstavljen
               sindikatom, in decembra 2001 je začela usklajevanje teksta zakona s koordinacijo
               sindikatov negospodarskih dejavnosti. In podpisan je bil tudi poseben dogovor o
               sodelovanju sindikatov pri nastajanju ne samo zakona, ampak tudi pri nastajanju
               celotnega sistema plač v javnem sektorju. Ključne točke tega dogovora so v tem, da
               naj bi obe strani, vlada in sindikati, sprejeli obveznosti, da pospešita delo
               usklajevalnih skupin, tako da bi poskušala doseči čim večjo stopnjo usklajenosti
               zakona za drugo obravnavno v državnem zboru.</p>
               <p>Moram vas obvestiti, da delo na usklajevanju poteka zelo intenzivno; da je bilo v
               teh dveh mesecih izvedenih že devet - jutri deseto - usklajevanje oziroma
               usklajevalni sestanek v obsegu štiri do šest ur in da se tudi povečuje, predvsem v
               zadnjem obdobju, stopnja usklajenosti zakona. S tem, da bomo seveda usklajevanje
               nadaljevali tudi po zaključku prvega branja v parlamentu oziroma vse do konca
               usklajevanja zakona tudi v državnem zboru.</p>
               <p>Dovolite mi, da sedaj zelo kratko povzamem ključne cilje in vsebino zakona. Zakon
               vzpostavlja skupni plačni sistem za javne uslužbence in funkcionarje. To je
               poglavitna njegova novost. Zakon na eni strani zagotavlja ustreznejša razmerja med
               plačami javnih uslužbencev in funkcionarjev. V predlogu zakona za prvo obravnavo so
               sicer predlagana zatečena plačna razmerja, razprava pa bo pokazala - partnerska s
               sindikati kot tudi v državnem zboru -, v kolikšni meri bomo te spremembe že v teku
               nastajanja zakona lahko spremenili.</p>
               <p>Cilj zakona je seveda tudi vzpostavitev bolj motivacijskega, bolj fleksibilnega
               plačnega sistema. Torej sistema, ki bo višino plač bolj povezoval z učinkovitostjo in
               rezultati dela. Cilj zakona je tudi preglednejši, torej bolj transparenten in tudi
               javnofinančno bolj obvladljiv sistem.</p>
               <p>Vsebina zakona se nanaša na pojasnitev ključnih pojmov. Namreč, za potrebe tega
               zakona je definiran: pojem javnega sektorja, pojem funkcionarja, javnega uslužbenca,
               pojem sistemizacije delovnih mest, delovno mesto, naziv, zahtevnost delovnega mesta;
               predvsem pa pojmi, ki so novi: kaj je plačna skupina, poklicna skupina, plačna
               lestvica, plačni razred in pa struktura plače, ki obsega tako osnovno plačo, del
               plače za delovno uspešnost in dodatke.</p>
               <p>Javni sektor opredeljujemo na enak način kot v zakonu o javnih uslužbencih. V javnem
               sektorju so zajeti poleg državnih organov in uprav lokalnih skupnosti tudi javne
               agencije, skladi, javni zavodi ter druge osebe javnega prava, ki so posredni
               porabniki državnega proračuna ali proračuna lokalne skupnosti. V pojem javnega
               sektorja niso pa po tem zakonu - kar pomeni, da so izključeni iz tega sistema -
               zajeta: javna podjetja in javne gospodarske družbe oziroma še dodatno banka Slovenije
               in gospodarska in obrtna zbornica. Pojmov funkcionar, javni uslužbenec ne bom posebej
               pojasnjeval. Morda je smiselno opredeliti pojem zahtevnosti delovnega mesta, ki je
               eden od temeljnih pojmov. Ta se naslanja na zahtevano usposobljenost, na zahtevano
               odgovornost in pooblastila, na psihofizične in umske napore ter na vplive okolja.
               Zahtevnost je ključna determinanta uvrščanja delovnih mest in funkcij v posamezne
               razrede. Zakon se naslanja na plačno lestvico 68 razredov z medsebojnim razponom 4%,
               z uvrstitvijo znotraj plačnih skupin in pa poklicnih skupin.</p>
               <p>Samo razvrščanje v plačne razrede je prepuščeno izvedbenemu delu zakona in se bo
               deloma izpeljalo prek kolektivnih pogodb za negospodarstvo, deloma prek panožnih
               kolektivnih pogodb in deloma prek uredb vlade oziroma posebnega odloka državnega
               zbora.</p>
               <p>Zakon določa 10 plačnih skupin, 34 poklicnih skupin in pa 9 tarifnih skupin.</p>
               <p>Da ne bom predolg, zakon obsega še posebno poglavje napredovanja, kjer se prav tako
               naslanja na zakon o javnih uslužbencih, dodatno pa postavlja nekatere omejitve tega
               napredovanja.</p>
               <p>Zakon posebej obravnava poglavje delovne uspešnosti, kjer določa omejitve in pogoje
               za pridobivanje dodatka za delovno uspešnost, posebej za tiste, ki sredstva
               pridobivajo tudi na trgu s soglasjem ustanovitelja, in posebej za tiste, ki izpeljejo
               program racionalizacije, na podlagi katerega se dosežejo prihranki pri plačah.</p>
               <p>Vprašanje dodatkov je eno od področij, kjer je novosti največ. Kot sem rekel, od
               prek 80 dodatkov se je število znižalo na 7; s tem, da razprave s partnerji
               pravzaprav kažejo, da je prav to poglavje eno najbolj spornih oziroma bo deležno
               verjetno še precejšnjih sprememb.</p>
               <p>Posebej pomembno se mi zdi izpostaviti poglavje 7, to je poglavje o postopku
               spreminjanja razponov in razmerij. To poglavje naj bi zagotovilo prenehanje dosedanje
               prakse, ko se je parcialno v posameznih delih javnega sektorja dosegalo prek dodatkov
               ali na druge načine povišanje plač in je na ta način bilo povzročeno takšno ali
               drugačno nesorazmerje. Nov postopek predvideva poseben koordinacijski organ vseh
               državnih organov in pa koordinacije sindikatov, to je svet za sistem in politiko
               plač.</p>
               <p>Posebej bi rad izpostavil poglavje o zagotavljanju preglednosti in primerljivosti,
               ki daje pravno podlago za metodološko enotno spremljanje in za oblikovanje
               informacijske baze podatkov o plačah v javnem sektorju. Vsega tega ta čas ni in je
               vladi onemogočeno, da učinkovito na podlagi pravih informacij vodi politiko oziroma
               se o njej dogovarja s socialnimi partnerji.</p>
               <p>V prehodnih in končnih določbah določamo, predlagamo, da naj bi se zakon začel
               uporabljati s 1.1.2004. Rad bi rezimiral s tem, da vidimo terminski načrt sprejemanja
               izvedbenih aktov zakona takole. Med socialnimi partnerji usklajeno metodologijo za
               uvrščanje delovnih mest do konca letošnjega leta, prav tako do konca letošnjega leta
               metodologijo oziroma ustrezne podzakonske predpise, ki bodo urejali napredovanje in
               delovno uspešnost, in pa do maja 2003 predvidevamo sprejetje kolektivne pogodbe za
               javni sektor kot izvedbeni, prav tako akt sistemskega zakona, ki naj bi vključeval
               tako imenovana orientacijska delovna mesta po poklicnih skupinah in ki naj bi določal
               tudi dodatke. In pa do novembra 2003 kolektivne pogodbe dejavnosti in pa uredba vlade
               za konkretno uvrščanje delovnih mest in funkcij v posamezne razrede.</p>
               <p>Še kratek rezime, kaj ukinjamo, glede na sedanji sistem. Ukinjamo dva plačna
               sistema, ki veljata sedaj za javne uslužbence in funkcionarje, in vzpostavimo enega
               samega. Ukinjamo osnovne količnike in tako imenovane fiksne dodatke, tako za javne
               uslužbence kot tudi za funkcionarje, in ta del prenašamo v vrednotenje posamezne
               funkcije oziroma njeno uvrščanje ali delovnega mesta v plačno lestvico. Ukinjata se
               izhodiščna plača za negospodarstvo in tako imenovana poslanska osnova, ampak in se
               vzpostavlja enotna lestvica s plačami, razvrščenimi v nominalnih bruto zneskih. In
               ukinja se tudi mesečno izplačevanje dela plače za delovno uspešnost, ki se je
               praktično stopila s siceršnjo plačo in se uvaja letni bonus, letna nagrada za najbolj
               uspešne oziroma za tiste, ki dosegajo nadpovprečno uspešnost, in sicer v višini
               največ dveh bruto plač. Skratka; uvajamo skupno plačno lestvico, nominalno osnovno
               plačo in pa letno izplačevanje dela plače za delovno uspešnost.</p>
               <p>Če mi dovolite samo še kratek komentar k dosedanji razpravi. Odbor za notranjo
               politiko je sprejel kar 34 stališč. Predlagatelj bo ta stališča proučil. Jih je tudi
               že proučeval in kaže, da jih bo možno smiselno v precejšnjem delu upoštevati pri
               nadaljnjem dograjevanju zakona za drugo obravnavo. Prav tako bomo sledili nalogi, naj
               se izdela diagram, v katerem bo prikazan in opisan postopek napredovanja javnega
               uslužbenca, in pa tudi podroben terminski program prehoda na nov sistem plač v javnem
               sektorju. Posebej smo proučili in bomo upoštevali pri nadaljnjem delu tudi stališča
               sekretariata za zakonodajo in pravne zadeve in pa državnega sveta, ki je tako kot
               odbor za notranjo politiko in tudi kot odbor za delo in socialno politiko sprejel
               odločitev, da podpre zakon za nadaljnjo obravnavo.</p>
               <p>Predlagam, spoštovane gospe in gospodje poslanke in poslanci, da takšno odločitev
               sprejmete tudi vi. Hvala lepa za pozornost.</p>
            </sp>
            <sp xml:id="SDZ3-Redna-13-2002-02-27.sp122">

               <speaker>PODPREDSEDNIK DR. MIHA BREJC:</speaker>

               <p>Hvala lepa gospodu ministru. Ura je skorajda 13.00, zato jaz zaključujem dopoldanski
               del. Popoldan ob 14.30 nadaljujemo s to točko.</p>
               <stage>(Seja je bila prekinjena ob 13.00 uri in se je nadaljevala ob 14.39 uri.)</stage>
            </sp>
            <sp xml:id="SDZ3-Redna-13-2002-02-27.sp123">

               <speaker>PODPREDSEDNICA IRMA PAVLINIČ KREBS:</speaker>

               <p>Spoštovane kolegice in spoštovani kolegi, spoštovani gostje! Nadaljujemo s
               popoldanskim delom zasedanja.</p>
               <p>Sporočam vam, da so dodatno opravičeni za nadaljevanje 13. seje dne 27.2.2002: Maria
               Pozsonec, Franc Čebulj in Jožef Školč, za popoldanski del seje.</p>
               <p>Ker bomo ugotavljali navzočnost, vas lepo prosim za pozornost, vse ostale, ki so v
               bližini, pa, da se nam pridružijo, ker, če me videz ne vara, nas verjetno ne bo
               zadosti.</p>
               <p>Ugotavljamo navzočnost. Da nas je navzočih 28, pa vendar ni res.</p>
               <p>Drugič ugotavljamo navzočnost. Prosim za pozornost. Ugotavljamo navzočnost.</p>
               <p>Ker tudi ob drugem ugotavljanju navzočnosti nismo sklepčni, ne moremo veljavno
               odločati. Zato v skladu s poslovnikom prekinjam zasedanje za deset minut. Nadaljujemo
               ob 14.50 uri. Lepo prosim, da bi takrat vendar lahko nadaljevali z delom. Hvala lepa.</p>
               <stage>(Seja je bila prekinjena ob 14.42 uri in se je nadaljevala ob 14.49 uri.)</stage>
            </sp>
            <sp xml:id="SDZ3-Redna-13-2002-02-27.sp124">

               <speaker>PODPREDSEDNICA IRMA PAVLINIČ KREBS:</speaker>

               <p>Tretjič bomo ugotavljali navzočnost v dvorani, zato vas vljudno prosim, da se nam
               pridružite.</p>
               <p>Spoštovane kolegici in spoštovani kolegi, tretjič bomo ugotavljali navzočnost, zato
               vas lepo prosim za pozornost. V dvorani nas je zadosti.</p>
               <p>Ugotavljamo navzočnost. Navzočih je 55 poslank in poslancev; državni zbor je
               sklepčen in lahko odloča.</p>
               <p>V dopoldanskem delu nam je predlog zakona o sistemu plač v javnem sektorju
               predstavil gospod minister. Zdaj prosim odbor za notranjo politiko kot matično
               delovno telo, in sicer njegovega poročevalca, da nam predstavi mnenje odbora o
               predlogu zakona. Predsednik odbora, gospod Maksimiljan Lavrinc. Izvolite. Lepo prosim
               za mir v dvorani.</p>
            </sp>
            <sp xml:id="SDZ3-Redna-13-2002-02-27.sp125">

               <speaker>MAKSIMILJAN LAVRINC:</speaker>

               <p>Bom začel, ko se sosedi umirijo.</p>
               <p>Najprej bi povedal, da je odbor, ko je obravnaval to točko, bil seznanjen tako z
               mnenjem sekretariata, kot tudi z mnenjem odbora državnega zbora za zdravstvo, delo,
               družino, socialno politiko in invalide, mnenjem komisije državnega sveta Republike
               Slovenije za družbene dejavnosti, pripombami zavoda za zdravstveno zavarovanje
               Slovenije, pripombami združenja tajnikov slovenskih občin, predlogi in stališči
               policijskega sindikata ter dogovorom med vlado Republike Slovenije in koordinacijo
               sindikatov negospodarskih dejavnosti.</p>
               <p>Uvodno obrazložitev na seji odbora je, tako kot danes tu, podal minister za notranje
               zadeve dr. Rado Bohinc. Iz poročila je razvidno, da smo imeli poleg tega "listnatega"
               gradiva tudi drugačno predstavitev zakona oziroma predvsem teh zadnjih prilog, ki jih
               imate tu zraven in so pravzaprav samo povzetek stanja; s pomočjo pripomočkov pa nam
               je bilo to še bolj plastično prikazano.</p>
               <p>Kot je bilo že poudarjeno, je bilo pripomnjeno oziroma posebej poudarjeno, da je
               zakon kar nekaj časa v nastajanju in da potekajo tudi intenzivna dogovarjanja s
               koordinacijami sindikatov. Potem smo bili seznanjeni zaradi lažjega razumevanja z
               nekaterimi mnenji nekaterih predstavnikov. Prvo, ki ga je treba omeniti, je mnenje
               predstavnika sekretariata, ki je žal, kot že mnogokrat pripomnil, da besedilo zakona
               ni popolno. Namreč, pripomba se nanaša na prilogo 3 in pa na ostali dve prilogi, ki
               seveda nista dokončni. Prav tako sekretariat meni v svoji obrazložitvi, da ni
               ustrezna obrazložitev k predlogu zakona, saj ne vsebuje razlogov in pojasnil k
               posameznim členom. To moram povedati zato, ker se mi zdi, da se vse prevečkrat na
               našem odboru pojavljajo zakonski predlogi, ki ne izpolnjuje vseh v poslovniku
               državnega zbora zapovedanih sestavin oziroma vsaj ne v taki obliki, da bi bili lahko
               z njimi zadovoljni.</p>
               <p>Torej, predstavnik sekretariata je poudaril to, kar so potem tudi mnogi
               razpravljavci in kar je bilo tudi na nek način odločeno že v tem državnem zboru, da
               gre za enega od zakonov s področja javne uprave in zato je za pričakovati, da bi se
               ti postopki nadaljevali tako, da bi bilo mogoče pogledati vse zakone skupaj in tako
               dobiti celotno sliko.</p>
               <p>Potem je treba povedati, da je odbor celo en dan počakal zato, da je odbor za
               zdravstvo, delo, družino in socialno politiko kot zainteresirano delovno telo
               obravnaval ta zakon in z njihove strani smo bili s pomočjo predstavnice odbora
               seznanjeni, da odbor podpira sprejetje tega zakona, saj je ocenil, da je sedanji
               sistem neusklajen, nepregleden in seveda zato podpirajo, da se zakon sprejme.
               Poudarili so tudi, da se jim zdi nekoliko nerealno pričakovati, da se delež za plače
               ne bo povečal.</p>
               <p>Ravno tako so opozorili na sočasnost obravnavanja predvsem zakona o javnih
               uslužbencih in pa zakona o sistemu plač.</p>
               <p>Potem je treba povedati, da je predstavnica komisije državnega sveta Republike
               Slovenije za družbene dejavnosti menila, da v takšnem pri njih oblikovano mnenje, da
               zakon ni primerna podlaga za obravnavo. Tudi zato, ker češ, zakon ni usklajen s
               socialnimi partnerji.</p>
               <p>Sodeloval je tudi predstavnik slovenskega sodniškega društva, ki je imel pomisleke
               predvsem na 9. člen, kjer prepušča, da se uvrstitev v posamezne funkcije, v plačne
               razrede opravi z odlokom. Oni pa menijo, da mora biti sistem sodniških plač urejen
               zgolj v zakonu.</p>
               <p>Ravno tako je, bom rekel, treba predstaviti mnenje združenja tajnikov slovenskih
               občin. Ti so imeli dve pripombi kot ključni pripombi. Prva je ta, ki tudi nam v
               odboru nekako težko pade, to pa je, da se v primerih, ko se sprejemajo zakoni oziroma
               pripravljajo zakoni s področja, ki se tičejo tudi lokalnih skupnosti, z njimi ne
               sodeluje dovolj. Torej, da je neko sodelovanje verjetno je, vendar prav v tem so
               videli ključno pomanjkljivost nastajanja tega zakona.</p>
               <p>Predstavnik sindikata, vzgoje, izobraževanja in znanosti Slovenije je poudaril, da
               je predlog zakona za zaposlene v tem segmentu naše družbe nesprejemljiv, češ, da
               preveč odkazuje na podzakonske predpise in metodologije, kolektivne pogodbe ter zato
               po njihovem mnenju ne omogoča celovitega vpogleda v nov sitem plač.</p>
               <p>Predstavnik sindikata univerze je opozarjal na problem porušenega razmerja plač
               pedagoških in nepedagoških delavcev v okviru univerze.</p>
               <p>Ravno tako je menila predstavnica sindikata FIDES, sindikata zdravnikov in
               zobozdravnikov, da je torej predlog zakona pomanjkljiv, in sicer v tistem delu, ki je
               bil tudi največkrat komentiran in sem vam že razložil, da smo ga imeli priliko
               drugače videti, to pa je povzetek stanja. Namreč, trdila je, da zdravnika, ki bi imel
               količnik 9, ni. Torej, da je najvišji količnik, ki ga doseže zdravnik le, torej in to
               zdravnik specialist, le 7,2. Da tudi uspešnosti v zdravstvu ni.</p>
               <p>Potem je v razpravi sodeloval tudi predstavnik sindikata državnih in družbenih
               organov in se v svoji diskusiji zavzel predvsem za ta osnovni cilj zakona, to pa je
               za poenotenje sistema plač. In opozoril, da bo njihov sindikat še naprej tvorno
               sodeloval pri nastajanju tega zakona.</p>
               <p>Ravno tako je sodeloval predstavnik sindikata GLOSA, sindikata kulture, ki je menil,
               da zakon ni zrel še, da bi bilo pač treba poprej opraviti vsa usklajevanja in šele
               potem bi lahko prišli do prvega branja. Posebej je pa izpostavil 13. člen zakona, ki
               omogoča vsaki skupini, po njihovem mnenju, ki ima dovolj družbene moči in vpliva, da
               sprejme takšno odločitev glede osnovne plače, kot bi jim to odgovarjala.</p>
               <p>Razpravo članov odbora bi strnil v naslednje. Torej iz predloženih sklepov, ki so na
               nek način podobni, tudi sklepom pri drugih zakonih in pa predvsem iz stališč oziroma
               iz samega števila stališč je razvidno, da so člani odbora temeljito že pred tem
               preštudirali sam zakon. Torej, da so menili praktično v vseh segmentih, da bi ga
               bilotreba dodelati. Pojavljala so se seveda tudi mnenja, da zakon ni primerna
               podlaga, vendar splošna odločitev pa je bila, da je zakon potreben, zato seveda je
               odbor tudi sprejel predlog sklepov. Prvi šteje: zakon primerna podlaga. In drugič, da
               naj predlagatelj, ko bo pripravljal zakon za drugo branje, upošteva ali seveda pove,
               zakaj ni upošteval - mislim, da je - 34 stališč. Ob koncu razprave, torej na podlagi
               razprave pa si je odbor dovolil predlagati državnemu zboru še nekaj dodatnih sklepov,
               ki jih imatena zadnji, torej na 8. strani poročila. Vsi sklepi pa, kot vidite, gredo
               v to, da bi dobili čim bolj popolno sliko tako samega nastajanja kot nekaterih
               vsebinskih zadev ob tem zakonu. Hvala lepa.</p>
            </sp>
            <sp xml:id="SDZ3-Redna-13-2002-02-27.sp126">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa.Želi besedo predstavnica sekretariata? <stage>(Ne želi.)</stage> Besedo imajo
               predstavniki poslanskih skupin. Najprej bo mnenje poslanske skupine Socialdemokratske
               stranke Slovenije predstavil gospod France Cukjati, potem gospod Jelinčič in naprej
               tako, kot se javljate. Izvolite, gospod Cukjati.</p>
            </sp>
            <sp xml:id="SDZ3-Redna-13-2002-02-27.sp127">

               <speaker>FRANCE CUKJATI:</speaker>

               <p>Hvala za besedo. Spoštovani! Plače zagotovo so ena osrednjih stvari, okrog katerih se
               vrti življenje večine Slovencev ali kar vseh. In javni sektor zagotovo zajema velik
               del Slovencev, zato je ta zakon izredno pomemben.</p>
               <p>Če ga listamo od začetka do konca, potem mestoma naletimo na nekatere probleme,
               težave, za katere lahko smatramo: "No, saj to se pa lahko popravi do druge obravnave,
               nič hudega, nihče ne pričakuje, da bo že v prvem branju besedilo popolno." Pa pojdimo
               povrsti, zelo na kratko, samo ključna vprašanja.</p>
               <p>Problem 2. člena je v vprašanjih, kaj to je javni sektor, kaj to je posredni
               uporabnik. Pazite! Če ta zakon velja za posredne uporabnike, velja tudi za tistega
               posrednega uporabnika, ki je morda samo 10% financiran iz državnega proračuna, pa je
               tudi posredni uporabnik.</p>
               <p>In če gremo naprej, v tem členu manjkajo definicije "javni uslužbenec", kaj je to
               javni uslužbenec - izredno pomembna definicija. Boste rekli, saj bomo imeli kmalu
               zakon o javnih uslužbencih. Ja, potem pa počakajmo ta zakon in definirajmo tam vso to
               osnovo, ki naj se nadgradi z vprašanjem plač.</p>
               <p>Naslednji zelo problematičen člen je že kar 4. člen. In sicer, v četrtem odstavku je
               rečeno, da "se višina osnovnih plač iz plačne lestvice usklajuje praviloma enkrat
               letno". To ni nobena taka tragedija, vendar da sicer višina uskladitve se dogovori
               med socialnimi partnerji - zelo pohvalno. Da pa vsakokratna višina osnovnih plač se
               določi z zakonom. In sicer, tista višina, ki naj bi bila predhodno usklajena.
               Sprašujem se, kaj pa če do uskladitve ne pride? Lahko država ugotovi, da je zavozila
               finance, da je proračunska luknja, da je dolg države tako narastel in se kratkomalo
               ne bo uskladila. In potem, seveda, višina osnovnih plač ne bo popravljena. In
               zavsakoletno inflacijo bo država prihranila 8% sredstev iz naslova plač za javni
               sektor.</p>
               <p>Zelo nevarna, zelo krivična določba, za katero verjamem, da ni prišlo do uskladitve
               s socialnimi partnerji. Kajti, če se mi vnaprej zavežemo, da bomo usklajevali s
               socialnimi partnerji, potem se pa sprašujem, zakaj pa že izhodišča nismo uskladili,
               izhodišča, ki je tako pomembno.</p>
               <p>Ni treba iti daleč naprej, da zopet naletimo na problem 6. člena. Seznam delovnih
               mest, nazivov in funkcij, tako pravi zadnji odstavek 6. člena, se določa s
               podzakonskimi predpisi, splošnimi akti ali kolektivno pogodbo, in sicer to objavi
               vlada. To se pravi, seznam delovnih mest lahko v večini primerov določa vlada.</p>
               <p>In seveda, potem pa razvpiti 11. člen, kjer je rečeno, kdo bo določal metodologijo za
               uvrščanje delovnih mest in nazivov. Človek bi pričakoval, da bo metodologija tu v
               zakonu in da jo bomo mi sprejemali. Ne pa, da mi rečemo: "Bomo zgradili stavbo,
               kakšna bo ta stavba, pa prepuščamo vladi." Neradi kupujemo mačka v žaklju, v tem
               primeru nam je ponujen maček v žaklju. In sicer, zagotovo se daje s tem členom
               prevelika pooblastila vladi, namreč pooblastila, ki niso vezana na usklajevanje s
               socialnimi partnerji, na tista usklajevanja, za katera smo se vezali v tem državnem
               zboru pred štirimi leti, da bomo vse dokumente, ki imajo pomen za standard, za našo
               blaginjo, za ekonomski standard prebivalcev, da bomo urejali konsenzualno s
               socialnimi partnerji. Na odboru je sicer minister obljubil, da bo ta uskladitev
               potekala po predhodni usladitvi s sindikati. Dobesedno tako je obljubil. Želeli bi,
               da bi ta obljuba pisala v zakonu.</p>
               <p>Potem seveda pride 13. člen, kjer je zopet navedeno, da bo možno povečanje oziroma
               zmanjševanje osnovne plače na podlagi večje ali manjše obremenjenosti od normirane
               delovne obremenjenosti. Nikjer pa ni rečeno, kdo bo to določal, po kakšnem ključu in
               kako se bo to urejalo. Nikjer ni rečeno!</p>
               <p>In seveda potem vrsta izjem v četrtem odstavku 16. člena, ki dopušča vrsto izjem.
               Poslanci smo dobili, tudi vi ste dobili, vrsto pripomb drugih, posrednih ali tudi
               neposrednih, porabnikov državnega proračuna, ki dokazujejo, da so upravičeni
               uvrstitve v te izjeme. Ne vem, zakaj ministrstvo doslej teh izjem ni upoštevalo;
               nikjer v obrazložitvi to ni navedeno.</p>
               <p>V 20. členu je obseg sredstev za plačilo delovne uspešnosti. Tu je rečeno, da znaša
               ta obseg 5% letnih sredstev za osnovno plačo. Kasneje se govori in zakon določa, da
               bodo ta sredstva vsako leto določena z ozirom na razpoložljiva proračunska sredstva.
               Torej po eni strani se zavezujemo s 5%, po drugi strani pa dajemo vladi proste roke,
               da bo zopet svojo slabo ekonomsko politiko preložila na ramena tudi delavcev javnega
               sektorja.</p>
               <p>In seveda naprej je zopet vrsta teh določb, za katere nič ne vemo, kdo je odgovoren
               zanje, kdo jih bo postavljal, kdaj, v kakšnih okoliščinah. Recimo, 28. člen: dodatki
               za manj ugodne delovne pogoje - kdo to določa? Niti ni rečeno, da se to določa s
               kolektivno pogodbo. Dodatki za obremenitev - kdo to določa? Piše, največ 5%.</p>
               <p>V 31. členu je navedeno, da so dodatki za delo v manj ugodnem delovnem času, kjer je
               navedeno tudi delo prek polnega delovnega časa in potem dežurstvo. Sam drugih
               dežurstev ne poznam, poznam dežurstvo v zdravstvu. Po mednarodnih konvencijah in po
               evropskih standardih je dežurstvo delovni čas. Tu pa mu je prirejen nek čuden status,
               za katerega ne vemo, kam spada. Dežurstvo v zdravstvu sodi po evropskih merilih -
               seveda, ki jih bomo morali sprejeti, če ne prej, pa z vstopom v Evropsko unijo - v
               zadnjo alineo prvega odstavka, in sicer delo prek polnega delovnega časa. In, seveda,
               se zopet vprašam, v 31. členu glede dodatkov iz tega člena za manj ugodne pogoje
               oziroma za delo v manj ugodnem delovnem času - bo zopet določala uredba vlade, brez
               usklajevanj, brez kolektivne pogodbe, ki pomeni rešitev s konsenzom obeh strani.</p>
               <p>V 33. členu je pa zopet navedeno, da naj bi to spremljal oziroma politiko plač v
               javnem sektorju naj bi spremljal svet za sistem in politiko plač v javnem sektorju, v
               katerem naj bi bili predstavniki državnih organov, koordinacija sindikatov in tako
               dalje.</p>
               <p>Želeli bi, da bi tudi ta zakon pripravila takšna koordinacija oziroma da bi ta zakon
               našel usklajenost s socialnimi partnerji. Nas so namreč socialni partnerji prosili
               naj takega besedila ne podpremo iz česar sklepamo, da ni prišlo do uskladitve.</p>
               <p>In seveda potem 50. člen, ki ima vrsto zelo, zelo vprašljivih zadev. In sicer tam je
               rečeno, glejte, na koncu zadnji člen tega zakona pravi, da se bo zakon začel
               uporabljati s 1.1.2004, tukaj pa že posega v leto 2002, v maj letošnjega leta in
               pravi, da se od 1. maja letos dalje izplačajo kot premija kolektivnega prostovoljnega
               pokojninskega dodatnega zavarovanja, dodatki iz prejšnjih členov.</p>
               <p>In potem seveda se tu sprašujemo, kaj pa tisti, ki ne bodo soglašali s prostovoljnim
               zavarovanjem. Kajti prostovoljno zavarovanje je pač prostovoljno in ga tudi sindikat
               delavcev ne more naložiti. Kaj pa tisti? A bodo ob dodatke iz petih členov, 8., 9.,
               10., 14., 15., 16., a bodo ob te dodatke? In seveda še vrsta drugih zadev.</p>
               <p>Kot sem omenil prehodno obdobje je slabo rešeno, ni rešeno. Izvedbeni akti so
               navedeni v tekstu, jih lahko smo ob skrbnem branju zaslutimo, kateri so ti izvedbeni
               akti. In sicer: enotna metodologija za razvrščanje delovnih mest, kolektivna pogodba
               za javni sektor, uredbavlade oziroma odlok državnega zbora za uvrstitev delovnih mest
               oziroma nazivov plačne skupine, uredba vlade o pogojih za napredovanje in podobno.
               Želeli bi, da bi en tak zakon tudi določil obveznosti, kateri podzakonski akti in do
               kdaj in kdo jih je dolžan sprejeti.</p>
               <p>Naj zaključim. Torej želeli bi, da bi tak zakon, ki je izredno pomemben za socialni
               mir, ki je pravzaprav pač srčika lahko velikih nemirov ali pa tudi zadovoljstva,
               kolikor toliko znosnega zadovoljstva, da bi tak zakon seveda našel nek konsenz, za
               katerega se je državni zbor - kot sem rekel - odločil in vladi takrat naložil, da
               doseže v takih primerih konsenz. Če konsenza ni, bi bil predlagatelj zakona dolžan,
               da to navede, da navede, koliko časa je usklajevanje trajalo, zakaj ni prišlo do
               uskladitve, katera vprašanja so še odprta. Skratka, bi nakazal smer nadaljnjih
               usklajevanj.</p>
               <p>In seveda da bi najprej potrebovali zakon o javnih uslužbencih, potem šele plače. Bi
               pa omenil še en problem, v katerem se kaže, da je ta poskus na nek način ponesrečen.
               Namreč, s tem zakonom mi zopet določamo sistemu plač izredno ozek, trd, tog sistem.
               To se pravi, izredno malo manevrskega prostora. Naj to povem, kaj to pomeni za
               zdravstvo, za zdravnike. Pač, ta problem najbolj poznam, drugih toliko ne.</p>
               <p>Vi veste, da je posamezna klinika, imidž klinike, kvaliteta posamezne klinike,
               odvisna od enega do dveh ljudi. Ker: kdo je kardiologijo v Sloveniji izpeljal -
               Košak. Kdo je plastiko dvignil? Eden, dva človeka. Mi smo majhen narod, na klinikah
               daje imidž posamezen eden,dva zdravnika, ena, dva, špice. V slovenskem prostoru. To
               niso direktorji, nimajo nobenih - oni bodo padli prav tako v ta zakon. To pomeni, ne
               da bomo dobili, seveda, kakšne druge špice, ki bi prišli tudi k nam delati, učiti
               mlade zdravnike, ampak nam bodo ti ušli, takoj ko bodo meje odprte in bo prost pretok
               tudi delovne sile. Verjemite mi, da bo tako, že sedaj se to dogaja.</p>
               <p>Naj omenim, da na nek način je vsak zdravnik direktor ene firme, ki si je reče 2
               tisoč pacientov ali tisoč pacientov in njihovih zdravstvenih stanj. Kajti, zdravnik
               sam s svojo odgovornostjo postavlja diagnozo, postavlja terapijo, nosi vso
               odgovornost za ta projekt, vso odgovornost, vendar po tem zakonu bo javni uslužbenec
               in bo plačan pač tako kot vsi drugi. In tudi direktor bolnišnice ne bo imel nobenega
               mehanizma to urejati tako, kot bi bilo treba.</p>
               <p>Slišali ste morda po ovinkih, morda iz slabih strani, o projektu razvoja sistema
               upravljanja v zdravstvenem varstvu, in sicer gre za projekt, ki stane prek 6 milijard
               tolarjev; projekt, ki ga financira Svetovna banka za razvoj. Ta projekt kot srčiko
               delovanja vključuje uveljavljanje elementov kvalitete dela v zdravstvu. To se pravi,
               da se bo delo zdravnika merilo - merilo - in da bo nek mehanizem vzpostavljen, kjer
               se bo lahko hitro ugotovilo o kvaliteti posameznega dela posameznega nosilca
               zdravstvene dejavnosti; tu notri so tudi drugi nosilci, ravno tako fizioterapevti in
               podobo. In seveda ta projekt vključuje kot nujno posledico tega, da bo posamezen
               nosilec zdravstvene dejavnosti plačan po kvaliteti svojega dela - po kvaliteti
               svojega dela. In s tem mi rušimo projekt, in predlagal bi, da če bo zakon sprejet, da
               sprejmemo tudi zakon, da ta projekt prenehamo delati, kajti to je potem nesmisel -
               uvajati kvaliteto dela v zdravstvu, ne da bi sprostili oziroma omogočili, da se
               drugače financira ta kvaliteta, da imajo odgovorni proste roke glede nagrajevanja in
               podobno.</p>
               <p>Z ozirom na številne zadeve pa opažamo, da se tega zakona ne da popraviti do druge
               obravnave, tako v posameznih členih, in bo verjetno potrebno napisati novo besedilo v
               konsenzu s socialnimi partnerji, upoštevajoč tudi vse druge pripombe, ki so z dobrimi
               utemeljitvami prišle v državni zbor. Zato naša poslanska skupina tega besedila ne bo
               podprla. Hvala lepa.</p>
            </sp>
            <sp xml:id="SDZ3-Redna-13-2002-02-27.sp128">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Slovenske nacionalne stranke bo predstavil
               gospod Zmago Jelinčič Plemeniti. Izvolite.</p>
            </sp>
            <sp xml:id="SDZ3-Redna-13-2002-02-27.sp129">

               <speaker>ZMAGO JELINČIČ PLEMENITI:</speaker>

               <p>Hvala lepa, gospa podpredsednica. Ne dolgo nazaj je Drnovškova koalicijska vlada
               urejala plačne sisteme na način, da je zadostila tistemu, ki je bil glasnejši,
               tistemu, ki je bil bolj tečen, tistemu, ki je bil bolj zoprn. Tiste javne službe, ki
               so bolj pritiskale na premierja Drnovška, so dobile boljše plače, so dobile bonitete
               in še kaj takega. Zdaj imamo pred sabo prvič nek zakon, ki namerava na tem področju
               narediti red.</p>
               <p>V slovenski nacionalni stranki smo prepričani, da je predlog zakona o sistemu plač v
               javnem sektorju prava osnova za izdelavo nekega sistema plač v Republiki Sloveniji na
               javnem področju. Zagotovo pa sodimo, da bo potrebno še marsikaj dodelati. Osnova je
               dobra, vendar pa bo potrebno, da ministrstvo za notranje zadeve upošteva vseh 34
               stališč odbora za notranjo politiko, ki jih je dal kot matično delovno telo, poleg
               tega pa tudi marsikatero od stališč, ki jih je bilo slišati danes v tej razpravi.</p>
               <p>Na dolgo in široko ne nameravam ponavljati določenih zadev, ki so že napisane v
               stališču odbora za notranjo politiko. Tudi ne mislim ponavljati nekaterih zadev, ki
               so jih kolegi poslanci že povedali oziroma ki jih bodo še povedali. Zagotovo pa se
               poraja nekaj vprašanj.</p>
               <p>Predvsem so tu vprašanja pri VI. poglavju, ki govori o dodatkih. Če vzamemo na
               primer 28. člen, ki govori o dodatkih za manj ugodne delovne pogoje. Ta člen
               dovoljuje 5% zvišanje osnovne plače, vendar pa nikjer v tem zakonu niti kje drugje ni
               omenjena možnost benefikacije delovne dobe, ki zagotovo je potrebna, da se pri
               določenih javnih službah upošteva. Mislim, da vsaj tisti policisti, ki delajo na
               terenu, so upravičeni do beneficiranega delovnega staža in ravno tako tudi tisti
               cariniki, ki delajo na terenu.</p>
               <p>Če primerjamo 28. člen in pa 29. člen, ki vsakemu dodajata v možnosti največ 5% od
               osnovne plače, je to 10%, kar je pa v neskladju s 30. členom, ki pravi, da višina
               vseh dodatkov iz 28. in 29. člena zakona ne sme presegati 15% osnovne plače. 5 in 5
               je ponavadi 10. Mislim, da kaj drugače res ni. Nekako me moti, da je potem v 30.
               členu možnost do 15%. Ali namerava ministrstvo že vnaprej vkalkulirati določene druge
               bonifikacije in druge dodatke, ki bi morda šli mimo tega zakona. Mi se s tem ne
               strinjamo in predlagamo ministrstvu, da to zadevo uredi na primeren način ali pa
               pojasni, zakaj je do tega prišlo.</p>
               <p>Zanimiv je 25. člen - Dodatek za mentorstvo. Tukaj pri mentorstvu bi bilo potrebno
               upoštevati zelo zanimivo zadevo, da, recimo, na univerzah, na ljubljanski univerzi
               določeni profesorji za mentorstvo, ki ga imajo ob diplomah študentov ali magisterijih
               ali pri doktoratih, zaslužijo še enkrat ali še dvakrat toliko, kot je osnovna plača.
               Tukaj upam, da bo ta člen uredil ta razmerja, ne sicer na škodo znanja in na škodo
               kvalitete diplom, magistrskih nalog in doktoratov, ampak da se bo ta zadeva uredila v
               skladu, primerjalno do ostalih segmentov javnega sektorja.</p>
               <p>V 27. členu govorimo o dodatku na dvojezičnost, ki pravi, da se višina dodatka za
               dvojezičnost določi s kolektivno pogodbo za javni sektor. Vprašal bi ministrstvo, kaj
               zdaj pomeni dvojezičnost. Jaz mislim, da ste mislili, glede na področja, kjer je
               dvojezičnost zagarantirana v skladu z ustavo. To se pravi, na področje italijanske
               oziroma madžarske manjšine. Vendar vas vprašam, kako boste potem definirali, če
               nekdo, ki ni v okviru teh prostorov v službi in ravno tako govori enega od manjšine
               ali celo oba jezika manjšin, še posebej pa, da vzamemo možnost, da neki uslužbenec
               govori poleg teh dveh jezikov ali pa tudi mimo teh dveh jezikov še dva svetovna
               jezika, tri, štiri ali kaj podobnega. Tukaj bi bilo potrebno tudi nekaj dodelati.</p>
               <p>Še vedno ostajamo pri 6. poglavju o dodatkih. Če vzamemo v razmislek 23. člen, ki
               govori o položajnih dodatkih in 31. člen, ki govori o dodatkih za delo v manj ugodnem
               delovnem času, skupaj seveda z 28. in 29. členom, se potem poraja vprašanje, ki se pa
               tiče direktno 90 članov državnega zbora. To se pravi, poslancev državnega zbora.
               Poslanci delamo mimo kakršnega koli urnika. Delamo v soboto, v nedeljo. Izredne seje
               so tudi ponoči. In vendar ne sodimo nikamor. Ne sodimo v zakon o delovnih razmerjih.
               Ne sodimo, izgleda v ta zakon. Zato bi bilo morda zelo smiselno, da se čimprej
               sprejme nek zakon o poslancih, ki bi to zadevo urejal. In konec koncev, če je lahko
               nekdanji minister za notranje zadeve, gospod Bavčar, čez noč upokojil skoraj 4.000
               policistov, ne glede na to, kakšen finančni zalogaj je to bil za državo, mislim, da
               če bi se tudi upokojilo 90 poslancev v štirih letih, to še vedno ni več kot 27
               poslancev na leto. In vendar, kot vidimo, bi bila možnost za upokojitev posameznih
               poslancev v vsakem mandatu po številu, mislim, da največ 10. To se pravi, na štiri
               leta 10. To pomeni 2,5 na leto mandata, kar ne bi obremenjevalo državnega proračuna.
               Zagotovo bi pa pripomoglo k boljšemu delu v državnem zboru, kajti v tem primeru ne bi
               bilo treba podlegati trenutnim hibam vodij poslanske skupine ali direktivam iz
               vodstva stranke oziroma iz vodstva vlade, ki potem zahteva od poslancev, da glasujejo
               tako ali tako. In če ne glasujejo, ob naslednjem mandatu izpadejo iz državnega zbora
               in potem tako, kot nekateri bivši poslanci, že od leta 1996 še vedno iščejo službo.
               Mislim, da je to tudi ena od zadev, ki jih mora morda obdelati ministrstvo za
               notranje zadeve in popraviti ali razjasniti določene člene. Predvsem pa mislim, da je
               treba, naj bo to tudi nekakšen apel, čimprej sprejeti zakon o poslancih, ki bi te
               zadeve uredil.</p>
               <p>Na splošno pa Slovenska nacionalna stranka podpira tako intenco zakona, kakor tudi
               to, da je predloženi zakon seveda ob upoštevanju vseh predlogov iz dopisa odbora za
               notranjo politiko, kakor tudi iz razprave, dobra osnova za sprejem v drugo branje.
               Hvala lepa.</p>
            </sp>
            <sp xml:id="SDZ3-Redna-13-2002-02-27.sp130">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Nove Slovenije bo predstavila gospa Majda
               Zupan. Izvolite.</p>
            </sp>
            <sp xml:id="SDZ3-Redna-13-2002-02-27.sp131">

               <speaker>MAJDA ZUPAN:</speaker>

               <p>Gospa podpredsednica! Spoštovani gospod minister! Spoštovani predstavniki vlade!
               Spoštovani zbor! Mislim, da se strinjamo, da je sedanja zakonodaja na področju plač v
               javnem sektorju preobsežna, nepregledna, neusklajena, skratka neprimerna.</p>
               <p>Kako priti do boljšega zakona, kako vzpostaviti skupni plačilni sistem in v končni
               fazi, kako zagotoviti obvladljivost javnih financ, je veliko vprašanje tudi za
               vladajočo koalicijo. Že leta 2000 je v vladi padla odločitev, da se problematiki plač
               nameni posebna pozornost v posebnem zakonu. Veliko je bilo razprav in sprejetih je
               bilo kar nekaj analiz. S socialnimi partnerji so bili opravljeni razgovori, vendar se
               usklajevanje ni končalo. Tako obstaja le dogovor o nadaljevanju usklajevanja tudi v
               postopku sprejemanja zakona.</p>
               <p>Predlog, ki ga imamo pred seboj, ne rešuje tistega, saj v večji meri ne, kar bi
               želeli. Še več, ugotavljamo, da je predlog formalnopravno nepopoln in ni v skladu s
               poslovniškimi določili. Tudi besedilo je nepopolno in ne zagotavlja celovitega
               pogleda v urejanje celotnega sistema uslužbenskih razmerij. Pogrešamo
               ustreznosimulacijo, na osnovi katere bi bile lažje odločitve. Predlog kaže tudi na
               to, da bo potrebna še cela vrsta podzakonskih aktov, uredb in kolektivnih pogodb.
               Besedilo obeh pomembnih zakonov, torej zakona o javnih uslužbencih, ki je temeljni
               zakon, in zakona o sistemu plač v javnem sektorju, ni usklajeno, ne po vsebini in ne
               rokovno. Zato je argumentirano mnenje sekretariata za zakonodajo, ki opozarja na vse
               te pomanjkljivosti predloga, vsekakor na mestu.</p>
               <p>Menimo, da ni realna ocena, da novi zakon ne bo povečal proračunskih sredstev.
               Parola, da nihče ne more dobiti manj, kot je doslej, je izredno zavajajoča. Če
               predlagatelj resnično želi vzpostaviti razmerja, bo potrebno vsekakor nekatere plače
               povečati. Postavlja pa se tudi vprašanje, kdo sploh sodi v ta zakon. Zdravniki se ne
               vidijo v tem sistemu, sodniki vztrajajo, da so premalo plačani, predlog ni
               sprejemljiv za zaposlene v šolstvu, znanosti in kulturi.</p>
               <p>Konkretno. Po 6. členu predloga zakona so uslužbenci razvrščeni v skupine od A do J,
               glede na dejavnost, v kateri so zaposleni. To pomeni, da diplomirani pravnik, ki se
               je po strokovnem izpitu zaposlil kot sodnik, začne s plačo v 39. plačilnem razredu.
               Če bi se zaposlil kot učitelj, pa bi prejel začetniško plačo po 24. razredu. Kot
               učitelj bi dosegel tolikšno plačo kot novo pečeni sodnik s petimi leti skupne delovne
               dobe šele na koncu kariere, ko bi dosegel najvišji, to je 39. plačilni razred.
               Podobne razlike veljajo tudi v drugih dejavnostih. Očitno se pripravlja nekakšen
               kastni sistem v nasprotju z načeli pravičnosti, po katerih bi se morale plače
               določati po enotnih merilih, glede na strokovnost, zahtevnost in težavnost dela.</p>
               <p>Predlagamo, naj se posamezno delovno mesto uvrsti v določen plačni razred po enotnih
               merilih, ne pa diskriminatorno, kot je določeno v 12. členu za različne dejavnosti.
               Tudi veterinarji menijo, da jih je potrebno obravnavati v posebni rubriki, in to
               zaradi zahtevnosti, karakterja in pomembnosti del, ki jih opravljajo, saj pomeni
               njihova dejavnost skoraj izključno zaščito za zdravjeljudi. Želijo, da so našteti v
               predvideni tabeli dejavnosti in specifičnih poklicev. Podobno mislijo tudi gozdarji
               in drugi specifični poklici, ki so v Evropi urejeni ustrezno.</p>
               <p>Kaj pa uslužbenec in javni uslužbenec? Menimo, da je v 2. členu treba točno
               definirati tudi ta dva pojma.</p>
               <p>Peti odstavek 5. člena ni usklajen z zakonom o pokojninskem in invalidskem
               zavarovanju, po katerem se delavci pri posameznem delodajalcu sami odločajo za
               kolektivno zavarovanje. Zato ni pravilna ureditev, po kateri bi kar reprezentativni
               sindikat odločil, da bodo delavci pri določenem delodajalcu vključeni v kolektivno
               pokojninsko zavarovanje in bodo imeli na ta način manjše plače.</p>
               <p>Tudi določbi tretjega in četrtega odstavka 20. člena lahko povzročita motnje v
               delovanju državne uprave, saj bodo posamezni državni organi nagrajeni za delo zunaj
               svojega delokroga oziroma za zmanjšanje obsega svojega dela pod raven, ki je bila
               predlagana za proračun. Šlo bi za nagrado za napačno planiranje.</p>
               <p>Zaradi vseh teh nejasnosti in neusklajenosti ter nedorečenosti, nekaj sem jih tudi
               omenila, v naši poslanski skupini, Novi Sloveniji, menimo, da predlog ni dovolj dobra
               podlaga za drugo obravnavo in zato ga ne moremo podpreti. Hvala lepa.</p>
            </sp>
            <sp xml:id="SDZ3-Redna-13-2002-02-27.sp132">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine združene liste socialnih demokratov bo
               predstavil gospod Miran Potrč. Izvolite.</p>
            </sp>
            <sp xml:id="SDZ3-Redna-13-2002-02-27.sp133">

               <speaker>MIRAN POTRČ:</speaker>

               <p>Hvala lepa, gospa podpredsednica. Spoštovani gospod minister, kolegice in kolegi! V
               dosedanjih razpravah v matičnem delovnem telesu, in podobno se bo najbrž dogajalo
               danes, vsi soglašamo, da sedanji sistem urejanja plač v javnem sektorju ni ustrezen.
               Ugotavljamo, da leta 1994 sprejeti zakon o razmerjih plač v javnem sektorju ni mogel
               zagotoviti, da bi plače v javnem sektorju bile v posameznihdejavnostih med seboj
               primerljive, da bi se zagotovile potrebne uskladitve, da bi bil sistem kot celota
               obvladljiv. Ravno obratno, po sprejetju tega zakona se nam je dogajalo, da se je z
               ločenimi dogovori v okviru posameznih dejavnosti brez skupnega sistema sistem sam po
               sebi notranje vedno bolj razslojeval, rušil, povzročal nezadovoljstva in v različnih
               časovnih intervalih različna poviševanja, ki so vedno znova povzročila, da je bil nek
               drug del javnega sektorja nezadovoljen.</p>
               <p>Ob teh ugotovitvah, ki jih bomo med seboj najbrž hitro delili in z njimi soglašali,
               se bo postavilo vprašanje, kaj storiti. Najbrž se vsak, ki je kakorkoli v podjetju
               ali širše sodeloval pri sistemu oblikovanja plač, zaveda, da je to eno
               najzahtevnejših področij, da zadeva tako neposredno v interese vsakega posameznika in
               vsake skupine, da je izjemno težko najti rešitve, ki bi bile zadovoljive za vse in da
               je potrebno sprejemati na eni strani določene kompromise, na drugi strani pa najbrž
               ni mogoče najti sistema, ki bi v prvi fazi in v celoti vse zadovoljil.</p>
               <p>V naši poslanski skupini smo mnenja, da je treba kar doslej po letu 1994 kljub
               mnogim obljubam ni uspelo urediti v državi, zdaj koreniteje, bolj odločno stopiti v
               smeri urejanja sistema plač v javnem sektorju. Ne delamo si iluzij, da bo to
               enostavno lahko, niti ne iluzij, da bo že vnaprej pripravljeni sistem idealen, vendar
               ne sprejemamo ugotovitev, da bi bilo dobro sicer sistem pripraviti, ne vemo pa, kdaj
               in kako bomo to naredili.</p>
               <p>Pri pripravi koncepta je vlada izhajala iz izhodišča, da je pametno in prav
               pripraviti zakon, ki bo postopoma uredil tudi konkretna razmerja v plačah in
               konkretne plače. Gospod minister je v razgovoru na matičnem delovnem telesu v
               delovnem smislu rekel, da je to pravzaprav bolj postopkovni kot materialni zakon, da
               je to bolj zakon, ki ureja, na kakšen način bomo do plačnega sistema po 1.1. leta
               2004 prišli, kot da bi konkretno že vsa razmerja plač določal.</p>
               <p>Mogoče je iz teh ugotovitev reči, da se je vlada ob mnogih zapletenih vprašanjih
               odločila za pot, ki res vsakemu posamezniku in vsaki dejavnosti ne daje končnega
               odgovora, ki pa ima nekaj več šans, da bo po tej poti sprejet, ne pa, da bo tudi
               dokončno uveljavljen, kot pa da bi se odločili za drugo pot in rekli "zdaj mora biti
               vsaka posamezna plača, vsaka posamezna dejavnost, vsa notranja razmerja, že določena
               v tistih detajlih in podrobnostih, kjer bo vsak videl, kakšna bo po novem sistemu
               tudi njegova dejanska plača". Bojim se, da bi bilo to drugo, v enem mahu storiti,
               najbrž še težje, kot pa predvideti postopke, po katerih bomo v nekem doglednem času
               do tega prišli. Mi zaradi tega koncept, tako kot je predlagan, sprejemamo, verjamemo
               in vemo, da bo potrebno za njegovo realizacijo storiti še veliko, v treh fazah
               priprave samega zakona in še mnogo več kasneje, ko se bo ta zakon realiziral. Vendar,
               če v to smer ali pa po tej poti ne stopimo, sistema ne bomo imeli.</p>
               <p>Menimo, da je treba takšen pristop podpreti tudi iz razlogov, ker bo pač zagotovil
               možnost, da se oblikuje plačni sistem za vse zaposlene, ki so plačani iz javnih
               sredstev, in odpravil različne plačne sisteme, ki zdaj v javnem sektorju veljajo; ker
               bo zagotovil javnost, preglednost in primerljivost med plačami v javnem sektorju, kar
               je nujno potrebno, saj dobro vemo, da doslej te predvsem preglednosti in
               primerljivosti ni bilo, v mnogočem pa tudi javnosti ne, in da tudi sami, ko smo
               zahtevali podatke, največkrat ustreznih podatkov nismo mogli dobiti. Podpiramo ga
               zato, ker menimo, da bo ustvaril podlage za možne kvalitetne osnove za socialno
               dogovarjanje o plačah v javnem sektorju, z isto bazo podatkov in iz enakih izhodišč,
               s tem pa postopoma prispeval k temu, da se bodo odpravljale razlike, ki so danes po
               mnenju večine nesprejemljive. Poleg tega pa bo najbrž omogočil, da se bo zagotovila
               njegova ustrezna obvladljivost in realen obseg v okviru potrebnih javnih sredstev.</p>
               <p>Naj ob tem za zaključek rečem naslednje. Zavedamo se, da je mogoče dober sistem
               oblikovati v čim večjem soglasju s prizadetimi in zato podpiramo vsa prizadevanja, da
               bi bil zakon pripravljen v čim večji uskladitvi s socialnimi partnerji. Mislim, da
               imamo na nek način moralno pravico poudarjati to načelo tudi iz razloga, ker je bila
               v prejšnjem mandatu naša poslanska skupina tista, ki je za zakone, ki prizadevajo
               socialno partnerstvo, zahtevala, da vlada ob predložitvi zakona tudi pove, v kolikšni
               meri je s socialnimi partnerji sporazum in dogovor dosežen, kako so potekala
               dosedanja usklajevanja, kje so bistvene razlike in zakaj. V tej smeri se nam zdi
               pomembno, da je dogovor o namerah pri usklajevanju zakona o sistemu plač v javnem
               sektorju 7. februarja letos med socialnimi partnerji podpisan. Zdi se nam pa pomembno
               tudi določilo 5. točke tega dogovora, ki pravi, da bomo tudi za naslednjo fazo, se
               pravi za drugo obravnavo zakona, dobili izjavo o obsegu usklajenosti po členih in
               ugotovitev, kakšen je tisti napredek, ki je pri pripravi zakona storjen. Od tega bo
               gotovo odvisno ali pa pomembno odvisno tudi naše bodoče ravnanje.</p>
               <p>Drugo, stališča, ki so bila pripravljena v matičnem delovnem telesu, opozarjajo
               vlado na odprta vprašanja, ki so bila doslej v razpravi s socialnimi partnerji, pa
               tudi v javnosti in stroki oblikovana. Menim, da bo imela vlada težavno nalogo, ko se
               bo morala do teh stališč opredeljevati. Ustrezna opredelitev v zakonu za drugo
               obravnavo pa nam bo dala podlago, da se potem tudi odločamo.</p>
               <p>To dvoje nas prepričuje, da je prav, da zakon v prvi obravnavi podpremo, saj sicer ne
               bomo prišli do nadaljnjih poti in rešitev, po katerih bi lahko to zahtevno
               problematiko urejali.</p>
               <p>In če smem, samo stavek v svojem osebnem imenu. Predlagal sem dopolnitev enega
               stališča, v želji, da se pač mnoge poklicne skupine, ki se ta moment v zakonu še ne
               vidijo, opredelijo kot tiste, ki bi jih naj v okviru dopolnjevanja samega zakona za
               drugo obravnavo, vlada na ustrezen način vključila v zakon. Hvala lepa.</p>
            </sp>
            <sp xml:id="SDZ3-Redna-13-2002-02-27.sp134">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega Potrč. Naslednji bo stališča poslanske skupine stranke mladih
               predstavil kolega Diaci. Vabim vas k odru, kolega Diaci. Z vami bomo tudi zaključili
               splošno predstavitev poslanskih skupin. Kolega Barovič je prvi prijavljeni poslanec
               za kolegom Diacijem. Prosim.</p>
            </sp>
            <sp xml:id="SDZ3-Redna-13-2002-02-27.sp135">

               <speaker>MARKO DIACI:</speaker>

               <p>Hvala za besedo. V poslanski skupin Stranke mladih Slovenije zakona o sistemu plač v
               javnem sektorju v prvi obravnavi, takšnega kot je pred nami, ne bomo podprli.
               Podpiramo pa spremembe sistema na načelni ravni. Področje plač je sedaj urejeno v
               zakonu o razmerju plač, ta pa je dopolnjen z več kot 40 različnimi predpisi in akti,
               kar povzroča neurejenost, nepreglednost in neobvladljivost tega sistema.</p>
               <p>Zato se strinjamo z vlado, da je potrebno to področje urediti z enim samim zakonom,
               v katerega bodo vključeni vsi javni uslužbenci. Prav tako se strinjamo, da je
               potrebno oblikovati zakon, ki bo dopuščal mehanizme spremembe razmerij med plačami
               znotraj plačnega sistema in tako ukinil ogromno število raznih dodatkov, s pomočjo
               katerih se je v preteklosti povečevalo plače določenim skupinam javnih uslužbencev,
               kar pa je rezultiralo v težko obvladljivosti in transparentnosti mase plač.</p>
               <p>Narobe pa je, da vlada ponovno pošilja v obravnavo nedodelan in neusklajen zakon. Da
               je zakon res tak, se je pokazalo že na matičnem odboru za notranjo politiko in odboru
               za zdravstvo, delo, družino, socialno politiko in invalide, kjer je doživel burno
               razpravo in številne kritike. Kljub temu da sta odbora ocenila, da je zakon primerna
               podlaga za prvo obravnavo, je bilo sprejetih tudi veliko število dodatnih sklepov in
               stališč, kar samo dokazuje, da pripravljen zakon ni dodelan in ima številne
               pomanjkljivosti.</p>
               <p>Vlada pravi, da dialogi s sindikati delavcev v javni upravi potekajo, in da bo
               dogovore, ki jih bo dosegla preko amandmajev, prinesla v zakon v drugem branju. In tu
               je problem. Zdi se nam, da bomo spet dobili zakon o delovnih razmerjih, kjer se je
               vlada lotila dogovarjanja s sindikati šele, ko je bil zakon v prvi obravnavi že
               potrjen, nato smo se v nadaljnjem zakonodajnem postopku spopadali z ogromnim
               številom, predvsem vladnih amandmajev. Dialog, ki bi moral potekati predvsem med
               sindikati in vlado, s predložitvijo takega zakona v prvo obravnavo, povzroča, da se
               ta dialog seli na sejo odbora v državnem zboru in sestanke s poslanskimi skupinami,
               kjer poskušajo predstavniki sindikatov prepričati poslance v spremembe zakona. S tem
               zakonom naj bi področje plač javnih uslužbencev naredili bolj pregledno, a predlog,
               ki ga imamo pred sabo, ima celo vrsto členov, ki narekujejo sprejetje novih
               podzakonskih aktov. Ali se vlada s tem zakonom ni prav temu želela izogniti? Bojazen,
               da ti akti omogočajo odmik odpostavljenega sistema, je izrazil tudi sekretariat za
               zakonodajo in pravne zadeve. Sekretariat opozarja tudi na neusklajenost z zakonom o
               javnih uslužbencih, ki naj bi bil tisti temeljni zakon, ki ureja uslužbenska
               razmerja. Zakon o sistemu plač pa naj biurejal sistem plač zaposlenih v javnem
               sektorju. Ta dva zakona bi morala biti nujno usklajena tako na terminološki, predvsem
               pa na vsebinski ravni, če želimo dobiti celovit pogled v sistem. Postavlja se tudi
               vprašanje o višini porabe proračunskih sredstev ki jih bo prinesel ta zakon. Vlada
               trdi, da sprejetje tega zakona ne bo povečevalo proračunskih izdatkov za potrebe plač
               javnih uslužbencev, hkrati pa zagotavlja, da nihče od zaposlenih ne bo prejemal manj
               kot doslej in uvaja širok krog proračunskih uporabnikov, ki si jim bodo plače
               povečale. Prav tako se postavlja vprašanje povišanja plač zaposlenih v tistih
               dejavnostih, za katere so ta povišanja že dogovorjena in bi se morala realizirati v
               prihodnjih letih.</p>
               <p>Dejstvo je, da je vidika stabilnosti delovno mesto v javnem sektorju relativno
               stabilnejše kot v zasebnem sektorju. S tega vidika pa je stabilnost povezana z
               manjšim rizikom in posledično tudi z manjšim donosom. Večji riziko in večja donosnost
               ter s tem povezana manjša stabilnost pa je značilnost realnega sektorja. In ta načela
               mora upoštevati tudi ta zakon. Hvala lepa.</p>
            </sp>
            <sp xml:id="SDZ3-Redna-13-2002-02-27.sp136">

               <speaker>PREDSEDNIK BORUT PAHOR:</speaker>

               <p>Hvala lepa vam, kolega Diaci. Stališče poslanske skupine SLS bo predstavil kolega
               Brenčič.</p>
            </sp>
            <sp xml:id="SDZ3-Redna-13-2002-02-27.sp137">

               <speaker>STANISLAV BRENČIČ:</speaker>

               <p>Hvala lepa za besedo, gospod predsednik. V poslanski skupini Slovenske ljudske
               stranke smo, izhajajoč iz obstoječega stanja, ki je v sistemu plač v javnem sektorju
               popolnoma medsebojno porušen in glede na strukturo ali razrez državnega proračuna in
               odnosa javnih sredstev, ki so potrebna za delež plačv javnem sektorju, pričakovali
               prav gotovo drugačen pristop, ne le ministrstva ampak celovit pristop vlade k neke
               vrste, bolje rečeno kot zakonu, reformi, ali projektu prenove sistema javnega
               sektorja, tako skozi sistem javnih uslužbencev kot skozi sistemplač javnega
               sektorja.</p>
               <p>Ugotavljamo, da je sprejemanje tega zakona v precejšnji časovni stiski, kar ni
               dobro. Tako težko materijo, kot jo prinaša ta zakon, kot je prisotno v celotnem
               sistemu javnega sektorja, je nemogoče razreševati dolgoročno v neki časovni stiski. V
               glavnem pa je eno res. Nikakor ne bi smeli s tem zakonom vse preveč koncepta ali
               namena zakona pustiti v izvajanje aktom izven zakona, tako metodologijam, tako
               pravilnikom, kot tabelam. Vse preveč vsebinske materije ta zakon prenaša na materijo
               izven zakona, izven določene oblike, ki jo morajo prinesti členi. To je velika past,
               da se bo tudi vnaprej vzpostavljal sistem parcialnega ali vplivnega odločanja,
               določene participacije plač nekega poklicnega obsega ali poklicne skupine, kar je v
               praksi bilo izkazano doslej kot silno slabo.</p>
               <p>To je velika past, zato mislim, da bo moral predlagatelj za drugo obravnavo krepko
               bolj doreči samo vsebino ali jo vnesti v členitev zakona, tako glede uslužbencev kot
               funkcionarjev. Ta dva statusa sta, tudi kar se tiče odnosa na krovni zakon, če mu
               tako rečem, o delovnih razmerjih, krepko različna in ji bo potrebno s tem zakonom
               dodelati. Če bomo samo tako posplošeno pustili, bo prihajalo kaj hitro do silnega
               dispropoca. Mi seveda ne podpiramo v bistvu tega pristopa. Tako po eni strani lahko
               rečemo, poenostavljene rešitve področja, ki je tako zahtevno, da bi potrebovalo
               silno, bi rekel, javno konzultacijo skozi vzpostavitev partnerskega dialoga, čeprav
               ga je težko vzpostaviti, ampak iz naslova države, ki bo morala prej ko slej
               zagotavljati in edina poglavitna dolžnost bo socialni status državljanov, je ta
               partnerski odnos nujen. V tem zakonu ga je treba doseči zagotovo vsaj toliko, kot v
               zakonu o delovnih razmerjih, celo za vlado bolj doreči, kot zakon o delovnih
               razmerjih, ki je le drugačen zakon, ker rešuje cel spekter, tudi realni sektor.</p>
               <p>Tako je seveda predlagatelju omogočeno, glede na številnost razprav tako na
               zainteresiranem delovnem telesu kot na matičnem delovnem telesu in skozi številnost
               nastalih stališč, da bo vsebino in koncept zakona za drugo obravnavo krepko dodelal.
               V vsakem primeru pa smo v poslanski skupini slovenske ljudske stranke za to, da se
               naj s tem zakonom krepko konsultira javni vpliv tudi določenih ekspertnih institucij,
               od univerz in tako naprej, do različnih inštitutov. Upoštevati je treba te argumente
               in potem najti pravi okvir za normativno postavitev zakona. Na vsak način pa mislim,
               da mora biti predlagatelj zainteresiran, da ko bo zakon za drugo obravnavo nekako v
               predlogu oblikovan, da že projicira tudi sam zase, in jo mora projicirati,
               simulacijo, kaj v končni fazi ta zakon pomeni, pri vplivu na potreben obseg javnega
               denarja in pri odnosu, kako se ta zakon, bi rekel, odraža na obstoječe porušeno
               razmerje. Naj ne plaši predlagatelja, če bodo ta razmerja s predlogom zakona
               postavljena v nekakšen drugačen odnos ali drugačno vsebino. Če bo za njo stal
               argument, stal partnerski dialog, bo tudi tako razmerje dobilo soglasje in potrditev
               v praksi.</p>
               <p>Kot rečeno, bomo v poslanski skupini zakon podprli, vemo pa, da je dela za pripravo
               vsebine in koncepta za drugo obravnavo toliko, da naj predlagatelj ne podleže časovni
               obremenitvi, ki ji botruje tako kakšen aneks kot neke obljube. Bolje je to materijo
               pripraviti tako, da ne bo že na startu "zahibala", kot pa da neko obljubo izpolnimo
               zdaj, ko bi bilo morda bolje, da jo z boljšo vsebino izpolnimo čez pol leta.
               Hvala.</p>
            </sp>
            <sp xml:id="SDZ3-Redna-13-2002-02-27.sp138">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Slišali smo mnenja poslanskih skupin. Besedo imajo poslanke in poslanci.
               K neomejeni razpravi se je priglasil samo gospod Bogdan Barovič; razprava je v
               nadaljevanju omejena na pet minut. Gospod Barovič, izvolite.</p>
            </sp>
            <sp xml:id="SDZ3-Redna-13-2002-02-27.sp139">

               <speaker>BOGDAN BAROVIČ:</speaker>

               <p>Hvala lepa, gospa podpredsednica. Spoštovane kolegice in kolegi! Kljub temu da sem se
               prijavil na časovno neomejeno razpravo, bom skušal biti kratek, kajti dnevi 12.
               redne, 13. izredne, če se ne motim, in 13. redne seje se vlečejo eden za drugim in
               verjamem, da smo vsi skupaj utrujeni. Zato še enkrat poudarjam, da tako kot vi, tudi
               sam mislim, da je čas zelo pomemben.</p>
               <p>Spoštovani predstavniki ministrstva za notranje zadeve! Po eni strani vam zavidam,
               da ste si upali ugrizniti v tako trdo in kislo jabolko, kot je ureditev plačnega
               sistema, ampak v dobrem pomenu besede, kajti če razumno razmislimo, je bil dejansko
               potreben čas. Sam vidim, ker pač stvari nekoliko bolj poznam - imel sem priložnost
               delati z inštitutom za trženje ekonomike in organizacijo na tem področju - da je
               ključni problem in razlog za nastajanje novega zakona, ki ima seveda tudi dovolj
               časa, da bo nastal kvalitetno, čeprav so cilji navedeni drugače, v omejevanju oziroma
               zniževanju dodatkov. Namreč, 80 in celo več dodatkov, kolikor smo jih že prišteli, so
               presegli osnovne plače. Tako v javnem sektorju, verjetno se strinjate vsi z menoj, tu
               moram potrditi tudi kolegu, dr. Cukjatiju, so nastala stanja, kjer so ljudje
               pravzaprav delali zaradi dodatkov, ne zaradi plače. Nesorazmerja v primerjavi dveh,
               treh, štirih profilov, pa če vzamemo predsednik vlade, poslanec, predsednik vrhovnega
               sodišča, ustavnega sodišča, zdravnik specialist, univerzitetni profesor, docent,
               dodatki so nastajali ravno zaradi nezadovoljstva v primerjavi teh profilov, ki vsi
               sodijo na področje javnega sektorja. Dejansko je bil zadnji čas, da se temu naredi
               konec, kajti če ne bi čez leto ali dve imeli že preko 100 ali še več dodatkov, ki bi
               stalno izenačevali ali pa urejali nezadovoljstva in ta razmerja. Seveda bo sedaj, ko
               vzpostavljamo skupni plačni sistem za javni uslužbence in funkcionarje, nastal
               problem ravno v osnovi. Če bodo pripravljavci zakona v osnovi oblikovali takšna
               izhodišča, da bodo vsi tisti, ki so našteti, torej javni sektor, javna agencija,
               javni skladi, javni zavodi ter druge osebe javnega prava zadovoljni v osnovi, potem
               sem prepričan, da bo seveda ob natančni proučitvi in vsem tem, kar so kolegi že
               povedali, v sodelovanju institutov, univerz in strokovnjakov, potem bo nov plačni
               sistem zažigal. Če ta osnovna izhodišča, osnovna razmerja ne bodo dosežena, potem
               bomo tako poslanci tega sklica državnega zbora, pa tudi poslanci naslednjega sklica
               opravljali ponovno jalovo delo.</p>
               <p>Zato mi dovolite, da se tu pridružim kolegom, ki so poudarili, še enkrat, tudi sam
               poudarjam, potrebo, da se za drugo branje, če bo seveda v prvem branju ta predlog
               zakona sprejet, dejansko pripravljavec loti tega dela zelo, zelo kvalitetno, z
               usklajevanjem socialnih partnerjev. Če bodo osnovna izhodišča, še enkrat poudarjam,
               prava in dobra, potem bo tudi zakon dober. Zakon je ta trenutek v prvem branju,
               kolikor sem ga uspel proučiti in kolikor poznam vsebino, nekoliko nedodelan na
               področju dodatkov. Namreč, mnogi si bodo zaželeli ali pa upravičeno zahtevali nove
               dodatke, mnogi pa bodo nastavljene, ki so navedeni na strani 14, odlično
               pripravljenega, vsaj zame, materiala, predloga zakona o sistemu plač v javnem
               sektorju, če ne bodo mnogi s temi dodatki nezadovoljni.</p>
               <p>Edina težava, na katero kolegice in kolegi opozarjam, seveda predvsem pripravljavca,
               pa je, da trditev, da se višina potrebnih sredstev za plačevanje delavcev v javnem
               sektorju ne bo povečala, se mi zdi, da ne bo držala. Saj veste, če vzamemo iz dveh
               vreč, iz ene moramo dati v drugo, če ne dodajamo. Zaradi tega opozarjam ali pa
               pozivam pripravljavca tega zakona, da naredi študijo iz izhodiščnih plač, ki jih
               pripravlja, in čeprav bodo ta sredstva mogoče nekoliko višja ali pa, kar ne verjamem,
               nekoliko manjša, to tudi odkrito pošteno prizna in pove.</p>
               <p>Poudarjam pa, da govorimo o plačah v javnem sektorju. In ne želim in tudi nočem
               mešati nobenih drugih plač in nobenih drugih zakonov.</p>
               <p>Tudi moje osebno stališče je, da je priprava novega zakona o sistemu plač v javnem
               sektorju potrebna, da je izhodišče za oblikovanje primerne in pametne osnove za vse
               strukture dobro. Kolegice in kolegi, prosim, dajmo možnost, seveda ob še enkratnem
               pozivu dobrepriprave za drugo branje, ministrstvu in vsem pripravljavcem, da
               pripravijo zakon o sistemu plač v javnem sektorju za drugo branje.</p>
               <p>Tako kot pravijo - bom povedal v poljudnem slovenskem jeziku, ne knjižnem - ljudje,
               pa se bom obrnil na zdravnike, ki so ta trenutek najbolj problematični: Zakaj
               zdravnike plačevati pošteno za njihovo pošteno delo s tisoč dodatki, če mu lahko v
               osnovi, če vzamem zdravnika za primer, damo njegovemu profilu in njegovi zahtevnosti
               njegovega dela, ali pa univerzitetnemu profesorju, dobro in pravo osnovo. Dodatki naj
               bodo samo realno doplačilo tistemu in tistega, kar vsi v javnem sektorju počno in kar
               je navedeno ali pa bo še bolj natančno opredeljeno v zakonu.</p>
               <p>Sam bom zakon oziroma predlog zakona v prvem branju podprl v prepričanju, da se bodo
               pripravljavci tudi na naš poziv, vseh vas, kolegic in kolegov, na drugo branje zelo
               dobro pripravili.</p>
               <p>Hvala lepa, ker ste me poslušali.</p>
            </sp>
            <sp xml:id="SDZ3-Redna-13-2002-02-27.sp140">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala vam. Besedo ima gospod Drobnič. Izvolite.</p>
            </sp>
            <sp xml:id="SDZ3-Redna-13-2002-02-27.sp141">

               <speaker>MAG. JANEZ DROBNIČ:</speaker>

               <p>Hvala lepa za besedo. Spoštovane kolegice in kolegi! Dovolite, da sam spregovorim
               nekaj besed v zvezi s tem zakonom.</p>
               <p>Torej, nov zakon potrebujemo - ne bi ponavljal argumentov - zato, da se lotimo in da
               se torej pripravi nov zakon. Vendar pa sam smatram, da z nekaterih vidikov ta
               material, to gradivo ni ustrezno pripravljeno.</p>
               <p>Namreč, to je neke vrste popis obstoječega sistema, transformiran seveda v tolarje.
               Iz tega sledi tudi tolikšno število razredov. Pri tem se kaže pomanjkanje odločnosti
               pripravljavca, da bi sledil temeljnemu cilju, resni ureditvi plač, pri čemer pa naj
               se ne boji, da se bo morda komu tudi zameril, ker gotovo se bo nekomu tudi zameril.</p>
               <p>Poglejte, trdite, da se nikomur ne bo poslabšalo. Torej bo za vse najmanj enako
               oziroma bo za nekatere boljše. Potem pa poslušam ministra za finance pa ostale, kako
               naj bi zajezili plače državnih uslužbencev. Ne samo zmanjševanje zaposlovanja, kar bo
               seveda zelo težko šlo, kajti če se bomo približevali Evropski uniji, bomo kvečjemu
               morali še kogazaposliti, tega se verjetno ministri in ostali odgovorni v službah
               zavedajo. Gre za to, kako to stvar urediti. Tu pa že pridemo tudi na tisto drugo
               področje, kjer lahko rečemo, da bi lahko določena področja privatizirali,
               koncesionirali oziroma izločili iz tega sistema državnih uslužbencev, da jih
               pomaknemo v tisti segment, kjer postanejo tržno zanimivi. Za te, ki se pa pojavijo v
               tem tržnem sektorju, pa so potrebni drugačni razponi plač in drugačen način
               nagrajevanja. S tem se bo slej ko prej treba spoprijeti. En del, vemo, da je to
               zdravstvo, kjer imamo javno službo, javne izvajalce, pa imamo tudi privatne
               izvajalce, ki so lahko neke vrste koncesionarji, lahko pa čisto privatni izvajalci,
               pri čemer jih veže samo poklicna etika ali pa določeni drugi standardi, sicer pa
               lahko sami po svoje nagrajujejo. V tem bo seveda potrebno iskati odgovore.</p>
               <p>Želel bi tudi odgovor na vprašanje, kako nagraditi oziroma kako si zamišljate, kako
               bodo odreagirali nekateri državni uslužbenci, recimo začetniki, ki so končali
               fakulteto in nastopajo službo, pa bo za nekatere to razmerje v plačah približno ena
               proti tri. Kako bodo na to odreagirali socialni partnerji, če že do sedaj niso,
               zagotovo pa bodo. To bo lahko pomenilo popolno blokado.</p>
               <p>Kot vidite, so to pač vprašanja, na katera bo treba najti primerne odgovore, in to
               gradivo ne daje odgovorov.</p>
               <p>Trdim, da bo potrebno za določen segment teh javnih uslužbencev, državnih
               uslužbencev, ne javnih uslužbencev, le poiskati možnost na kompetativnem trgu, sicer
               bo večina te države delovala skozi proračunsko porabo direktno, skozi javne državne
               uslužbence, in na drugi strani bomo imeli monopolizirana kvazi tržna podjetja, kjer
               se bo vtikala država s svojimi posegi v upravno in še kakšno drugo sfero.</p>
               <p>Toliko za razmislek. Zaradi tega smatram, da to gradivo še ni zadosti pripravljeno
               za nadaljnjo obravnavo. Hvala lepa.</p>
            </sp>
            <sp xml:id="SDZ3-Redna-13-2002-02-27.sp142">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Besedo ima gospod Rokavec. Izvolite.</p>
            </sp>
            <sp xml:id="SDZ3-Redna-13-2002-02-27.sp143">

               <speaker>FRANCI ROKAVEC:</speaker>

               <p>Hvala za besedo. Spoštovani gospod minister, poslanke in poslanci! Mislim, da je zelo
               pomembno, da smo končno le dobili predlog zakona o sistemu plač v javnem sektorju in
               da se je dejansko začela širša razprava po več kot deset- oziroma dvanajstletnih
               neuspešnih poskusih, kako poenotiti plačilni sistem v javnem sektorjuv celotni
               državi. Tokrat želim vladi in ministru bolj srečno roko, kot so bili dosedanji
               poskusi. Dosedanji poskusi so vedno pripeljali k temu, da je bil plačni sistem še
               bolj med seboj neusklajen in neuravnotežen.</p>
               <p>Pogrešam sočasnost sprejemanja tega zakona z zakonom o javnih uslužbencih, zakonom o
               upravi in pa javnih agencijah, in pa predvsem večji konsenz socialnih partnerjev.
               Dejansko je formalno ta konsenz dosežen, vsebinske razprave o plačilnih razredih pa
               do sedaj ni bilo zaslediti. To je tisti najbolj vroč kostanj, ki se ga do sedaj tako
               vlada kot socialni partnerji bolj ali manj izogibajo. Socialni partnerji nekaj manj,
               kjer vsak ugotavlja, ali je bil v dosedanjem neuravnoteženem in neusklajenem sistemu
               na boljšem ali slabšem, in temu tudi prilagaja svoja pogajalska izhodišča.</p>
               <p>Seveda je to zelo občutljivo področje. To je področje, ki jasno zadeva tudi javne
               finance, tudi naš proračun in pa seveda v zvezi s tem dejansko pravi vlada, da ne bo
               noben od posameznih sektorjev na slabšem oziroma tudi da se nobenemu ne bo zmanjšala
               plača, na drugi strani pa da bistvenih finančnih negativnih posledicah za državo ne
               bo. Najbrž je ta zadeva skregana sama s sabo.</p>
               <p>Pogrešam predvsem, kaj je cilj države s to reformo. Ali je to samo poenotenje, kar
               je sigurno potrebno, poenotenje, uravnoteženje, uskladitev posameznih dejansko zelo
               strlečih neuravnotežij znotraj plačnega sistema, ali še kaj drugega. Izjave
               predstavnikov vlade so si mnogokrat zelo nasprotujoče.</p>
               <p>Ministra za notranje zadeve, ki pravi, da dejansko ne bo nihče nič izgubil oziroma
               bodo neke skupine pridobile, na drugi strani pa izjave finančnega ministra, da pa je
               potrebno na tem področju nekaj temeljito storiti, če hočemo tudi v prihodnje
               obvladovali tudi same javne finance.</p>
               <p>Zato dejansko pogrešam tukaj temeljni cilj vlade, kaj želi doseči. To je občutljiva
               točka. Tega se zavedamo vsi skupaj. Ampak dejstvo pa je, da mislim, da je sedaj tisti
               trenutek, v katerem se lahko dejansko začne bolj odprta in dejansko odkrita debata na
               celem segmentu, kaj se dejansko želi. Če bodo odprte karte, se bo lažje prišlo tudi
               do končne rešitve.</p>
               <p>Naslednje vprašanje, ki mislim, da ni dodelano v samem predlogu zakona, je to, kaj
               je javni sektor in kdo se vidi oziroma se ne vidi v sistemu plač v javnem sektorju.
               Po moji oceni je javni sektor vse tisto, kar zadeva posredno ali neposredno plače iz
               državnega proračuna. Posredno ali neposredno.</p>
               <p>Če bi bil tak pristop, bi bilo tudi lažje pristopiti. Čim bomo delali izjeme, sem
               prepričan, da je bistveno manj možnosti, da tudi ta predlog oziroma tako imenovana
               reforma, čeprav jaz ocenjujem, kakor je zastavljena v tem trenutku, to še ni reforma.
               ... /prekinjeno./ ... da lahko uspe.</p>
               <p>Zato jaz predlagam, da...</p>
            </sp>
            <sp xml:id="SDZ3-Redna-13-2002-02-27.sp144">

               <speaker>PODPREDSEDNICA IRMA PAVLINIČ KREBS:</speaker>

               <p>Gospod Rokavec, mislim, da vam je čas potekel.</p>
            </sp>
            <sp xml:id="SDZ3-Redna-13-2002-02-27.sp145">

               <speaker>FRANCI ROKAVEC:</speaker>

               <p>...se opravičujem.</p>
            </sp>
            <sp xml:id="SDZ3-Redna-13-2002-02-27.sp146">

               <speaker>PODPREDSEDNICA IRMA PAVLINIČ KREBS:</speaker>

               <p>Ker to je menda že nova ...</p>
            </sp>
            <sp xml:id="SDZ3-Redna-13-2002-02-27.sp147">

               <speaker>FRANCI ROKAVEC:</speaker>

               <p>Samo zaključim, če lahko.</p>
            </sp>
            <sp xml:id="SDZ3-Redna-13-2002-02-27.sp148">

               <speaker>PODPREDSEDNICA IRMA PAVLINIČ KREBS:</speaker>

               <p>Ja, izvolite.</p>
            </sp>
            <sp xml:id="SDZ3-Redna-13-2002-02-27.sp149">

               <speaker>FRANCI ROKAVEC:</speaker>

               <p>Mislim, da je že kolega Brenčič izpostavil, da pogrešamo tako imenovano javno
               predstavitev mnenj. Zato bi bilo še kako smiselno, da se do druge obravnave pripravi
               ta javna predstavitev.</p>
            </sp>
            <sp xml:id="SDZ3-Redna-13-2002-02-27.sp150">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Je že sklicana, gospod Rokavec. Odbor je predlagal, da bo javna
               predstavitev mnenj. Ker drugih poslank in poslancev, ki bi želeli, gospod Sok še,
               potem gospod minister. Izvolite.</p>
            </sp>
            <sp xml:id="SDZ3-Redna-13-2002-02-27.sp151">

               <speaker>ALOJZ SOK:</speaker>

               <p>Hvala za besedo. Samo eno čisto kratko vprašanje bi želel izpostaviti, preden bo
               odgovarjal gospod minister. Natančno sem poslušal njegovo predstavitev. Predvsem sem
               bil pozoren na tisti del, kjer je opisal in povedal, kaj naj bi bili cilji tega
               zakona. Med temi naštetimi cilji nisem slišal, da bi navedel, da naj bi bil največji
               cilj tega zakona, da ne bi sprožal konfliktnih situacij, kakršnim smo recimo priča
               danes, ko se nenehno pojavljajo in napovedujejo določeni protesti posameznih skupin
               zaposlenih v sistemu javnih plač.</p>
               <p>Glede na to izpostavljeno vprašanje, bi rad povedal, da sem tako kot ostali poslanci
               tudi sam prejel pismo iz dveh področij dela. To so gozdarji, ki delajo v sistemu
               javne gozdarske službe, in pa veterinarji, ki opravljajo pomembno delo v sistemu
               javnega zdravstva in seveda niso razvrščeni med inšpekcije, ker na tem področju imamo
               inšpekcije in pa imamo strokovne sodelavce. To so tisti, ki dejansko spremljajo
               celotno področje predelave živil živalskega izvora in ki skrbijo tudi za, bi rekel,
               izvozne zadeve na tem področju. Predvsem me zanima, zakaj sta ti dve kategoriji,
               verjetno pa, da so tudi še ostale, tako sem razumel razpravo kolega Potrča, zakaj sta
               ti dve kategoriji teh javnih uslužbencev iz tega zakona izpadle, oziroma nameravate,
               da bi v izogib konfliktnostim na teh področjih, ker so nekateri konflikti lahko tudi
               zelo zaostreni in lahko imajo tudi velike posledice za našo državo, ali nameravate do
               druge faze te zadeve v tem smislu popraviti. Hvala lepa.</p>
            </sp>
            <sp xml:id="SDZ3-Redna-13-2002-02-27.sp152">

               <speaker>PREDSEDNIK BORUT PAHOR:</speaker>

               <p>Hvala lepa. Bi želel besedo še kakšen poslanec, preden dam besedo ministru? <stage>(Ne.)</stage>
               Gospod minister, izvolite.</p>
            </sp>
            <sp xml:id="SDZ3-Redna-13-2002-02-27.sp153">

               <speaker>DR. RADO BOHINC:</speaker>

               <p>Hvala lepa za besedo. Jaz se zahvaljujem za tole razpravo, ki je bila strokovno zelo
               poglobljena in ne politična oziroma interesna, kakršna zagotovo v prihodnosti še bo,
               ko se bomo lotili materialnih razmerij. In prav namen predlagatelja je bil ta, da
               spodbudi na začetku razpravo o sistemskih vprašanjih, o konceptualnih vprašanjih,
               torej o tem, ali smo stvar pravilno zastavili, ali ne, ne pa o tem, kako drugače
               postavljati plačna razmerja. Ta razprava zanesljivo še sledi. Po mojem trdnem
               prepričanju prav v prihodnjem obdobju, po današnjem dnevu, če bo, in nadejam se, da
               bo, državni zbor zakon potrdil kot primerno podlago za nadaljevanje njegovega
               dograjevanja.</p>
               <p>Dovolite mi, da se opredelim najprej do treh, štirih zelo načelnih vprašanj, o
               katerih je tu tekla beseda in terjajo določena pojasnila. Najprej vprašanje finančnih
               obveznosti, izhajajočih iz tega zakona oziroma zatrjevanj o različnih izjavah v tej
               zvezi. Tu je treba biti zelo natančen. Če ste me pozorno poslušali, ste lahko
               ugotovili, da sem pri finančnih obveznostih zatrdil, da jih ne bo na proračunsko
               dveletko-sedanjo, to se pravi leto 2002, 2003. To pa zaradi razloga, ker bo zakon po
               naši projekciji začel veljati ali se začel uporabljati, bolj natančno rečeno, s
               1.1.2004. Vsekakor pa bodo implikacije, ki jih je potrebno v proračunskih dveletkah
               2004, 2005, pa tudi 2006 in 2007 načrtovati v tem smislu, v kakršnem bodo sprejete
               odločitve o načrtovanih premikih med posameznimi plačnimi skupinami. Da bo do teh
               premikov prišlo, da bo moralo priti, v to smo prepričani, ampak te odločitve morajo
               biti naslonjene ali jim mora slediti kasneje proračunska odločitev za obdobje
               naslednjih proračunskih dveletk. Seveda pa obveznosti za to dveletko, za katero je
               proračun že sprejet, ne načrtujemo</p>
               <p>Rad bi malo bolj precizno pojasnil tudi vprašanje, mnogi ste o njem razpravljali, da
               se nikomur ne bo poslabšal položaj. Mi smo v dogovorih s socialnimi partnerji v zakon
               vključili opredelitev, da bi posamezniku ali posameznici, ki bi po novem sistemu
               imela manjšo plačo, ta plača obstala na istem mestu do trenutka, ko bi se preko
               revalorizacij stvar izenačila. To je model, ki je v zakon vgrajen, ki je tudi
               dogovorjen s socialnimi partnerji, ki v bistvu preprečuje to, da bi z zakonom
               komurkoli prišlo do zmanjšanja plače. Tako bi rad razjasnil ta položaj v zvezi s
               finančnimi obveznostmi na način, da boste imeli pred očmi obdobje naslednjih dveh
               proračunskih dveletk. Strinjam se s tistimi, ki pravijo, da bo potrebno napraviti
               projekcije oziroma simulacije morebitnih premikov, ali pa ne morebitnih, kar
               zanesljivih premikov med medplačnimi skupinami, kakšen bo njihov vpliv na proračune
               tudi v naslednjih obdobjih. To je prvo vprašanje, ki sem ga hotel pojasniti.</p>
               <p>Drugo vprašanje se navezuje na socialno partnerstvo. Tu imamo dva možna modela
               socialnega in parlamentarnega dialoga. Jaz bi enega imenoval kot zaporednega, drugega
               pa vzporednega. Zaporedni bi pomenil, nekateri ste se za njega zavzemali, da bi vlada
               najprej zakon uskladila s socialnimi partnerji, potem pa prišla v parlament in rekla
               "to je usklajeno, vzemite ali pustite". Mislim, da bi bilo to protiustavno nasilje
               nad parlamentarci. Zdi se mi mnogo primernejši tako imenovani vzporedni model. To pa
               pomeni, da hkrati vzporedno teče eno in drugo usklajevanje. To usklajevanje tudi
               teče. Povedal sem, da je bilo doslej že 10 usklajevalnih sestankov izvedenih, s po 4
               do 6 urami v povprečju, kar pomeni, da je bilo v to usklajevanje vloženo že kakšnih
               60 ur in da bo tako tudi poslej. Citiral sem dogovor, ki smo gasprejeli, da bo to
               teklo do zadnje faze. Mi bomo, seveda, državni zbor obvestili natančno o tistem, kar
               smo uspeli uskladiti. Mi si bomo prizadevali, da bo stopnja usklajenosti karseda
               visoka. Ne domišljamo si pa, da bo 100%. In verjetno si tudi tisti, ki si prizadevate
               za socialno partnerstvo, ne domišljate, da smo sposobni stvari urediti s socialnimi
               partnerji 100%.</p>
               <p>Tretje vprašanje, o katerem želim kaj reči, je vprašanje razmerja do drugih zakonov.
               Strinjam se z vašimi ugotovitvami, da je ta projekt še posebej zahteven in zapleten,
               ker se povezuje tako z zakonom o delovnih razmerjih, kot tudi z zakonom o javnih
               uslužbencih. Vendar tudi tu imamo dva možna modela. Ali da razglasimo enega od
               zakonov za krovnega, druge pa za izvedbene oziroma za temeljnega in izvedbenega, kar
               moram reči, da nima nikakršne opore v naši ustavi oziroma pravni ureditvi, ali pa, da
               se lotimo na način, za katerega se je zavzel tudi odbor za notranjo politiko, ko je
               predlagal, da bi stvar obravnavali v paketu. To pomeni, da so si zakoni med seboj
               prirejeni oziroma komplementarni, kar pomeni, da nastajajo skupaj in da upoštevanje
               spremembe v enem zakonu mora dobiti svoj odraz na spremembi v drugem. To je koncept,
               ki mu sledimo in smatramo, da je pravilnejši, kot koncept nekega krovnega oziroma
               izvedbenih predpisov.</p>
               <p>No, in še četrto načelno vprašanje. Gre za v razpravah večkrat dano opozorilo glede
               tega, koliko vključiti v zakon in koliko v kolektivne pogodbe oziroma v izvedbeno
               raven. Zavzemanje za vključitev večjega števila oziroma celotne ureditve v zakon,
               pomeniv bistvu zavzemanje, ki je nasprotno socialnemu partnerstvu. Prav zaradi tega,
               ker štejemo, da določena izvedbena področja, predvsem metodologija za uvrščanje,
               metodologija za uspešnost, metodologija za nagrajevanje, konkretno uvrščanje v
               posamezne plačneskupine in tudi v plačno lestvico, da je to stvar kolektivnega
               pogajanja, štejemo, da mora plačni sistem temeljiti ne samo na zakonu, ampak tudi na
               celotnem sistemu instrumentarija socialnega partnerstva.</p>
               <p>Če mi dovolite še nekaj konkretnih razlag oziroma pojasnil v zvezi z vprašanji, ki
               so zelo konkretno in zelo podrobno posegala v samo vsebino zakona, kar je še posebej
               razveseljivo. Poskušal bom komentirati, sicer zelo kratko, nekatera vaša vprašanja.</p>
               <p>Definicija javnega sektorja. Definicija javnega sektorja je ravno tisto, kar smo
               povzeli iz zakona o javnih uslužbencih in eno in isto besedilo v bistvu usklajujemo v
               obeh zakonih. Prav ima dr. Cukjati, da je potrebno natančneje definirati, kaj je
               posredni proračunski uporabnik. Tu se naslanjamo na uredbo ki jo je vlada sprejela na
               podlagi zakona o javnih financah, kjer so navedeni v seznamu, ki je zelo zajeten, vsi
               neposredni proračunski uporabniki. Tako da mislim, da bo opredeljivost tega dovolj
               določna.</p>
               <p>Pojem javnega uslužbenca je prav tako vprašanje, ki ga urejamo na enak način prav v
               zakonu o javnih uslužbencih. To je tisti, ki je zaposlen v javnem sektorju; kaj je
               javni sektor, smo opredelili, kot rečeno, s pomočjo uredbe, ki določa, kaj so
               posredni, kaj so pa neposredni proračunski uporabniki, pa tako ali tako ni
               sporno.</p>
               <p>Kar zadeva vprašanje, kaj, če ne pride do uskladitve s kolektivnimi pogodbami. To je
               seveda utemeljeno vprašanje, pomembno vprašanje. Formalen odgovor na to vprašanje je,
               potem velja sistem takšen, kot je sedaj, in je treba usklajevanje ponavljati toliko
               časa, dokler ni uspešno in dokler ne pride do uskladitve.</p>
               <p>Vprašanje metodologije. Strinjam se z vsemi tistimi, ki pravite, da je to zelo
               pomemben instrument. Lahko vam rečem, da smo v teh usklajevanjih s sindikati že
               dosegli glede tega sporazum, da metodologija ne bo akt vlade, ampak bo vključena v
               kolektivni pogodbi za javni sektor, to pomeni, enotna metodologija, ne panožna,
               parcialna, ampak enotna, vendar dogovorjena s sindikati, s tem da bo nekaj kriterijev
               za uvrščanje dodatnovključenih v zakon.</p>
               <p>Kar zadeva uspešnost, tu bi samo dodal pojasnilo. Dr. Cukjati opozarja na neskladje
               med formulacijo o 5% in med pooblastili vlade v tej zvezi. Opozoril bi na to, da gre
               v bistvu za zgornjo številko, zgornjo omejitev možnega obsega sredstev, to je do 5%,
               pri čemer pa teče sedaj zelo intenzivna razprava prav o vprašanju ali je to dovolj
               ali morda ne bi tega povečali. Kar je seveda možno, v bistvu na ta način povečamo
               fleksibilni del, jasno, na račun zmanjšanja fiksnega dela oziroma osnovne plače.</p>
               <p>Kar zadeva zelo specialno vprašanje o dežurstvu. Tu bi lahko odgovoril samo na to,
               da pogoji za dežurstva bodo še naprej urejeni s področnimi zakoni oziroma, kar zadeva
               zdravstvo, bo seveda tu glede pogojev, še naprej relevantna zdravstvena zakonodaja.</p>
               <p>Kar zadeva 55. člen oziroma sploh te dopolnilne ureditve prostovoljnega
               pokojninskega zavarovanja, naj rečem to, da je moč pritrditi vsem tistim, ki pravite,
               da je to poglavje na nek način prilepljeno umetno, dodano k temu zakonu in da resno
               razmišljamo o tem, da bi iz zakona ta del izključili. Ne smo zaradi tiste upravičene
               pripombe, da je veljavnost zakona vezana na 2004, to naj bi pa po prehodni določbi
               veljalo že za letošnje dodatke, ampak tudi sicer, ker po stališčih stroke naj bi to
               vprašanje vendarle uredili ne v tem, ampak v nekem drugem zakonu. Ali morda celo v
               posebnem zakonu, ki bi ga predlagali vzporedno s tem. Gre v bistvu za materijo, ki ni
               plačna materija, ampak materija pokojninskega zavarovanja. Tako, da se utegne
               zgoditi, da bomo predlagatelji odstopili od tega, da ti členi še naprej ostanejo v
               zakonu.</p>
               <p>Kar zadeva smeri nadaljnjega usklajevanja s sindikati. Upam, da sem glede tega
               dovolj pojasnil. Dogovor, ki ga imamo sklenjenega s sindikati, je, da bo to teklo do
               tretjega branja. In bi celo morebitna zavrnitev današnjega zakona pomenila poseg v
               tak dogovor, kar ne bi bilo dobro. Mi smo se zavezali, ena in druga stran, da bomo to
               besedilo usklajevali naprej.</p>
               <p>Zelo se strinjam z razpravo glede posebnosti v zdravstvu. Moram reči, da sva celo z
               dr. Kebrom že razpravljala o tem, da bo potrebno izven plačnega sistema najti modele,
               podobno kot je nekdo od spoštovanih kolegov tudi razpravljal, po vzorcu najemnih
               oziroma koncesijskih razmerij kot dopolnih razmerij za nekatere zdravnike oziroma za
               tiste, ki opravljajo količinsko ali kakovostno večji del posla. Tu so razlike tako
               velike, kot mi zatrjujejo specialisti strokovnjaki s področja zdravstva, da jih ni
               mogoče speljati skozi sistem plač v javnem sektorju, ampak na druge načine, preko
               pogodbenih, koncesijskih razmerij ali podobno. Ta model bo potrebno v sodelovanju z
               ministrstvom za zdravstvo še posebej naštudirati oziroma ga posebej opredeliti.</p>
               <p>Kar zadeva pripomb kolega predsednika slovenske nacionalne stranke, Zmaga Jelinčiča,
               glede 15 procentov. Tu smo zavestno določili ta limit, ker smatramo, da bi lahko
               posameznik pridobil največ 3 dodatke po 5 procentov, ostalo, kar so posebnosti
               njegovega dela, pa bi moralo biti vključeno v vrednotenje oziroma znotraj uvrstitve
               delovnega mesta vplačno lestvico.</p>
               <p>Pri mentorstvu oziroma pripravnikih gre za nesporazum. Mentorstvo, dodatek za
               mentorstvo ni mišljen za mentorstva pri diplomskih nalogah na univerzi, ampak za
               mentorstva pripravnikom, osebam, ki prvič vstopijo v delovno razmerje, kjerkoli že in
               ne samo na univerzi.</p>
               <p>Kar zadeva dvojezičnost natančno za tista področja, kjer gre za ustavno jamstvo
               dvojezičnosti mednarodnih skupnosti, je bi predviden ta dodatek, vendar razprava se
               dotika tega vprašanja na način, da bi bilo primerneje to dodatno obveznost ljudi, ki
               uporabljajo dvojezičnost zaradi teh okoliščin vključiti v vrednotenje samega
               delovnega mesta in ne kot dodatek. Tako, da o tem teče razprava.</p>
               <p>Kar zadeva položajni dodatek oziroma dodatek za manj ugodni delovni čas za
               funkcionarje, bi rekel, da položajni dodatek je predviden v zakonu, tako kot tudi
               doslej, ne pa dodatek za manj ugodni delovni čas, razen če bi določili na primer za
               poslance, kot je bilo govora, posebni zakon. Omenjen je bil zakon o poslancih.</p>
               <p>Kar zadeva skladnost z ZJU, kolegica Zupanova je govorila o neskladju tako po
               vsebini kot po času sprejemanja. Tu bi dejal, da po vsebini se vseskozi usklajujemo z
               zakonom o javnih uslužbencih. Kar pa zadeva čase sprejemanja, je pa prav predlog
               odbora za notranjo politiko, da se paketna razprava o vseh teh predpisih opravi na
               marčevski seji.</p>
               <p>O finančnih posledicah sem že govoril. O veterinarjih, gozdarjih, novinarjih in še
               nekaterih posebnih kategorijah, tudi kolega Sok je postavil to vprašanje, naj rečem,
               da smo tej pripombi naklonjeni in da jo bomo upoštevali, kar pomeni, da bomo te
               specifične kategorije posebej označili v poglavju H, kjer je sedaj samo splošna
               opredelitev "strokovni delavci".</p>
               <p>Zelo pomembno se mi zdi opozorilo konzultacije z ekspertnimi institucijami. Jaz bi
               rad obvestil državni zbor, da smo oblikovali posebni strokovni svet za sistem plač, s
               katerim bomo konzultirali prav sedanje variante zakona, konkretno današnjo. V
               naslednjem tednu je predvideno srečanje z eksperti, vseskozi pa z nekaterimi
               strokovnjaki sodelujemo in nam tudi pomagajo pri rešitvah. Te najbolj bistvene
               novosti zakona, kot je prehod na nominalne zneske, kot je enovit sistem, kot je letna
               nagrada namesto mesečnih, so nam svetovali strokovnjaki in veseli me, da nihče v
               razpravi glede teh rešitev ni oporekal.</p>
               <p>Dejansko je problem zakona v dodatkih oziroma problem sedanjega sistema. Tu kolegu
               Baroviču samo pritrjujem in naša ambicija je seveda, kot sem že povedal, zmanjšati
               število dodatkov na tisti potrebni minimum, ki ga bomo potem uspeli uskladiti s
               socialnimi partnerji.</p>
               <p>Zastavljeno je bilo vprašanje, kakšen imamo cilj. Ponovim naj. Cilj je seveda tudi,
               to kar je posebej bilo v podtonu vprašanja, ureditev razmerij med plačnimi skupinami.
               In ne samo postavitev nekega sistema, ki bi na novo uredil zadeve, bolj javno
               finančno obvladljivo in javno finančno transparentno. Tudi to dvoje je pomemben cilj.
               Ampak zakon prav s tem namenom določa urejen in kontrolabilen postopek spreminjanja
               razmerij. Od tod ideja o oblikovanju sveta, ki mora dati svoje mnenje k vsem
               parcialnim predlogom za spreminjanje razmerij. Prav ta procesni del zakona se nam zdi
               zelo pomemben in to je tudi gotovo eden od ciljev.</p>
               <p>Prepričan pa sem, in naj ponovim, da se bodo nekatere uskladitve materialnih
               razmerij izpeljale že v teku nadaljnjih razprav v obdobju do drugega oziroma tretjega
               branja. In to je razprava, ki pravzaprav sedaj sledi, če bo podprt zakonski koncept.
               In, kot je že bilo rečeno, javna predstavitev ter konfrontacija s stroko, civilno
               družbo, socialnimi partnerji, je predvidena v štirinajstih dneh, skratka, med prvim
               in drugim branjem.</p>
               <p>Toliko za nekaj pojasnil.</p>
            </sp>
            <sp xml:id="SDZ3-Redna-13-2002-02-27.sp154">

               <speaker>PODPREDSEDNICA IRMA PAVLINIČ KREBS:</speaker>

               <p>Najlepša hvala, gospod minister, za izčrpno podana pojasnila.</p>
               <p>Ker ni več želje po razpravi, zaključujem splošno razpravo in prehajamo na razpravo
               o predlaganih sklepih in stališčih.</p>
               <p>Najprej dajem v razpravo prvi sklep matičnega delovnega telesa, ki se glasi:
               "Predlog zakona o sistemu plač v javnem sektorju, prva obravnava, je primerna podlaga
               za pripravo predloga zakona za drugo obravnavo."</p>
               <p>Kolegice in kolege vabim v dvorano, ker bomo opravili glasovanje o predlogu sklepa.</p>
               <p>Ker ne želi nihče razpravljati, razpravo zaključujem.</p>
               <p>Prehajamo na odločanje o predlaganem sklepu. Žal nam prvo glasovanje ni uspelo.
               Mislim, da nas je v dvorani dovolj, zato bomo drugič glasovali o predlogu sklepa.
               Glasujemo. Navzočih je 49 poslank in poslancev. Za je glasovalo 46, proti 2.</p>
               <p><stage>(Za je glasovalo 46.)</stage> <stage>(Proti 2.)</stage></p>
               <p>Ugotavljam, da je predlagani sklep sprejet.</p>
               <p>Prehajamo na razpravo o stališčih, ki jih je pripravilo matično delovno telo in so
               zapisana v poročilu matičnega delovnega telesa, kot tudi na razpravo o dopolnjevalnem
               predlogu k predlogu zakona o sistemu plač v javnem sektorju, ki ga je predložila
               poslanka Lidija Majnik. Na to stališče pa je amandma poslanca gospoda Mirana Potrča.</p>
               <p>O predlogih torej, o dopolnjevalnem predlogu, o amandmaju na ta dopolnjevalni
               predlog in o stališčih, ki jih je pripravilo matično delovno telo, odpiram razpravo.
               Ker ne želi nihče razpravljati, le-to zaključujem in prehajamo na odločanje. Najprej
               o amandmaju k dodatnemu stališču Lidije Majnik, katerega predlagatelj je gospod
               Potrč. Glasujemo. Navzočih je 51 poslank in poslancev. Za je glasovalo 44, proti
               1.</p>
               <p><stage>(Za je glasovalo 44.)</stage> <stage>(Proti 1.)</stage></p>
               <p>Ugotavljam, da je amandma na dopolnjevalni predlog gospe Majnikove sprejet.</p>
               <p>Zdaj glasujemo o dopolnjevalnem predlogu predlagateljice. Glasujemo. Navzočih je 52
               poslank in poslancev. Za je glasovalo 50, proti 1.</p>
               <p><stage>(Za je glasovalo 50.)</stage> <stage>(Proti 1.)</stage></p>
               <p>Ugotavljam, da je dopolnjevalni predlog sprejet.</p>
               <p>Zdaj prehajamo še na odločanje o predlaganih stališčih v celoti. Glasujemo. Navzočih
               je 52 poslank in poslancev. Za je glasovalo 49, proti nihče.</p>
               <p><stage>(Za je glasovalo 49.)</stage> <stage>(Proti nihče.)</stage></p>
               <p>Ugotavljam, da so predlagana stališča v celoti sprejeta.</p>
               <p>V zvezi z zakonom je matično delovno telo vložilo tudi tri dodatne predloge sklepov,
               ki se nahajajo na strani 4 poročila matičnega delovnega telesa. O teh predlogih
               odpiram razpravo. Ker ne želi nihče razpravljati, zaključujem razpravo in prehajamo
               na odločanje. Ali kdo nasprotuje, da opravimo glasovanje o vseh treh dodatnih
               predlogih sklepov matičnega delovnega telesa? Ker ne, bom dala na glasovanje vse tri
               predloge, dodatne predloge sklepov matičnega delovnega telesa. Glasujemo. Navzočih
               je51 poslank in poslancev. Za je glasovalo 50, proti nihče.</p>
               <p><stage>(Za je glasovalo 50.)</stage> <stage>(Proti nihče.)</stage></p>
               <p>Ugotavljam, da so tudi predlagani dodatni sklepi matičnega delovnega telesa
               sprejeti.</p>
               <p>S tem zaključujem to točno dnevnega reda.</p>
               <p>Gospodu ministru, predstavnici in predstavniku vlade se za sodelovanje najlepše
               zahvaljujem, tudi predstavnici vlade, hvala lepa.</p>
               <p>Mi pa prehajamo na <title>3. TOČKO DNEVNEGA REDA - PRVA OBRAVNAVA PREDLOGA ZAKONA O
                  NADZORU DRŽAVNE MEJE.</title> Predlog zakona je v obravnavo zboru predložila Vlada
               Republike Slovenije. Mnenje Vlade Republike Slovenije nam bo predstavil minister za
               notranje zadeve, dr. Rado Bohinc. Izvolite.</p>
            </sp>
            <sp xml:id="SDZ3-Redna-13-2002-02-27.sp155">

               <speaker>DR. RADO BOHINC:</speaker>

               <p>Spoštovane gospe poslanke, gospodje poslanci! Veljavni zakon o nadzoru državne meje
               je, kot vam je zagotovo znano, del tako imenovane osamosvojitvene zakonodaje in je
               nastajal v luči in duhu izredno hitrih in radikalnih sprememb v obdobju nastajanja
               naše države. Kljub temu, da je bil zakon pripravljen zelo na hitro, pa je dovolj
               kvaliteten in je nudil zadostno pravno podlago za vzpostavitev učinkovitega nadzora
               državne meje, ki ga je Republika Slovenija nujno potrebovala. Vendar pa je bilo v
               pogajalskih izhodiščih Republike Slovenijo za 24. poglavje, Pravosodje in notranje
               zadeve, zapisano, da mora Slovenija svojpravni red tudi na tem področju uskladiti s
               pravnim redom Evropske unije najkasneje do konca leta 2002 in v prilogi je bil
               naveden tudi zakon o nadzoru državne meje.</p>
               <p>Nov zakon pomeni realizacijo te obveznosti Republike Slovenije, torej da tudi na tem
               področju uskladi svoj pravni red s pravom Evropske unije in pa, da se omogoči
               izvajanje določb schengenskega pravnega reda tudi v praksi. Konkretno, tiste določbe
               iz schengenskega pravnega reda, ki zadevajo prekomejno policijsko sodelovanje in tudi
               izvajanjepooblastil, tako slovenske policije na ozemlju drugih držav pogodbenice kot
               tudi tujih varnostnih organov pri nas. Kot vam je znano, se Slovenija intenzivno
               pripravlja na vključitev v schengensko skupino članic. Priprave naj bi bile končane,
               o schengenskem akcijskem načrtu, do konca leta 2004. Evalvacija v letu 2005 in zatem
               vključitev v schengensko skupino članic. Pravna ureditev nadzora nad mejo, konkretno
               tudi sprejem danes obravnavanega zakona sodi torej tudi v sklop priprav za
               izpolnjevanje schengenskih pogojev.</p>
               <p>Cilj in načela tega zakona so torej v uveljavitvi schengenskih standardev varovanja
               državne meje. To je zagotavljanje enotnih standardov izvajanja mejne kontrole na
               mejnih prehodih, zagotavljanje ustreznega varovanja državne meje izven mejnih
               prehodov, zagotavljanje varnosti na zunanjih mejah Evropske unije, pa tudi
               preprečevanje in odkrivanje kaznivih dejanj, prekrškov in nedovoljenih migracij na in
               ob državni meji, zagotavljati ustreznost in sorazmernost policijskih pooblastil,
               upoštevajoč tako nujnost izvajanja ukrepov na eni strani in interese posameznikov ter
               zahteve po prostem pretoku oseb na drugi strani.</p>
               <p>Samo še tole. Zakon izhaja iz načel zakonitosti, iz načela ustreznega nadzora na
               zunanjih mejah Evropske unije, na schengenskem načelu prostega prehoda notranjih
               meja, na izvajanju nadomestnih ukrepov in na načelih mednarodnega policijskega
               sodelovanja, vse z upoštevanjem pravnega varstva posameznikov.</p>
               <p>Zakon po mnenju predlagatelja ne predstavlja potreb po dodatnih finančnih sredstvih,
               saj pomeni kontinuiteto nadzora državne meje oziroma izvajanje zakonskih pooblastil,
               ki jih policija že doslej ima v okviru zagotavljanja varnosti državne meje kot ene
               izmed temeljnih nalog policije.</p>
               <p>Seveda pa v to trditev niso vključena potrebna večja finančna sredstva za izvajanje
               schengenskih standardov varovanja meje oziroma za uresničevanje prej navedenega
               schengenskega akcijskega načrta. To je nakup tehničnih sredstev, kadrovskih potreb,
               potreb po izobraževanju in tako naprej. Vendar zakon, ki ga danes obravnavamo,
               postavlja zgolj pravni okvir oziroma evropsko skladno pravno ureditev nadzora državne
               meje.</p>
               <p>Odbor za notranjo politiko je kot matični odbor zakon podprl, in predlagam,
               spoštovane gospe in gospodje, poslanke in poslanci, da ga podprete tudi vi. Hvala.
           </p>
            </sp>
            <sp xml:id="SDZ3-Redna-13-2002-02-27.sp156">

               <speaker>PREDSEDNIK BORUT PAHOR:</speaker>

               <p>Hvala lepa, minister. Predsednik odbora, gospod Lavrinc, je z nami. Želi besedo?
               Prosim, gospod predsednik odbora.</p>
            </sp>
            <sp xml:id="SDZ3-Redna-13-2002-02-27.sp157">

               <speaker>MAKSIMILJAN LAVRINC:</speaker>

               <p>Hvala lepa, gospod predsednik. No, najprej bi rekel, da iz samega poročila veje, da
               gre pravzaprav spet za takšen zakon, ki je doživel veliko kritik na račun tega, da ni
               v skladu s poslovnikom pripravljen. Gre za to torej, da smo po tem uvodnem poročilu
               ministra poslušali predstavnico sekretariata, ki je posebej opozorila, da struktura
               uvoda ni povsem skladna z določbami poslovnika, saj je v njem izpuščena ocena stanja
               in pa ne vsebuje niti ciljev niti načel zakona. Pomanjkljiva je tudi zato, ker ni
               korektne ocene finančnih posledic sprejema tega zakona. Medtem ko druge posledice
               sploh niso opisane.</p>
               <p>Glede obrazložitve pa je pojasnila, da je le-ta podana k posameznim poglavjem in ne
               k posameznim členom, kot bi to moralo biti, v skladu z našim poslovnikom.</p>
               <p>Predstavnica je imela tudi načelne pripombe k določbi o ukrepih zadržanja osebe, in
               sicer je menila, da bi bilo treba natančneje opredeliti in pa se še enkrat soočiti z
               19. in 25. členom ustave.</p>
               <p>Smiselno enako pripombo je imela tudi na določbo o podrobni preiskavi prevoza
               sredstev, pri čemer je podobno pooblastilo tudi že v zakonu o carinski službi. Glede
               pristojnosti drugih državnih organov za posamezne oblike nadzora državne meje pa je
               pojasnila, da predlog predvideva urejanje tega vprašanja z uredbo, čeprav je znano,
               da se lahko pristojnosti državnih organov določajo izključnoz zakonom. Meni tudi, da
               je treba podrobneje opredeliti dikcijo mednarodnih običajev in pa jasneje razmejiti
               pristojnosti različnih upravnih organov. Določbe, ki se nanašajo na graditev objektov
               pa uskladiti z zakonom o ureditvi določenih vprašanj v zveziz graditvijo objektov na
               mejnih prehodih. Meni, da bi bilo potrebno podrobneje urediti pristojnosti
               generalnega direktorja policije glede izdaje dovoljenj za vstop pripadnikov tujih
               varnostnih organov. Pri tem pa proučiti tudi določbe sedaj veljavnega zakona o
               nadzoru državne meje, da ne bi prišlo do kolizije med obema zakona. Torej, meni tudi,
               da bi bilo treba ponovno proučiti določbe, s katerimi se razveljavljajo nekatere
               določbe zakona o orožju, saj bi po mnenju sekretariata bilo potrebno to urejati z
               novelo zakona o orožju.</p>
               <p>Razprava, ki je sledila, se je seveda vrtela predvsem okoli vprašanj, ki so bila
               izpostavljena že v izvajanju predstavnice sekretariata. Torej, posebej poudarjeno je
               bilo, da je treba v 4. in 5. členu natančneje opredeliti pooblastila, ki se nanašajo
               na druge državne organe. Poleg tega moram pa reči, da je eden od kolegov, kolega
               Vučko, se nekoliko bolje potrudil in pripravil predloge stališč, ki jih je odbor
               praktično v celoti povzel. Opozoril bi samo na neko napako, ki je nastala zaradi
               nepazljivosti. To pa je, v tretjem stališču je beseda "in zakonitosti" odveč. Namreč,
               ne more se proučevati ustavnost in zakonitost neke določbe, ki je v zakonu. Ker,
               zakonitost bomo šele uveljavili. Tako, da odbor predlaga državnemu zboru, glede na
               to, da je pred nami prva obravnava in da je moč marsikatero pomanjkljivost odpraviti,
               da predlog v prvi obravnavi sprejme, skupaj, seveda, s stališči, ki jih odbor
               predlaga. Hvala lepa.</p>
            </sp>
            <sp xml:id="SDZ3-Redna-13-2002-02-27.sp158">

               <speaker>PREDSEDNIK BORUT PAHOR:</speaker>

               <p>Hvala lepa. Mnenje odbora je torej pozitivno. Želi predstavnik sekretariata besedo?
               <stage>(Ne želi.)</stage> Kolega Dušan Vučko bo predstavil stališče poslanske skupine liberalne
               demokracije, kolega Jelinčič za njim stališče poslanske skupine Slovenske nacionalne
               stranke. Prosim, kolega Vučko.</p>
            </sp>
            <sp xml:id="SDZ3-Redna-13-2002-02-27.sp159">

               <speaker>DUŠAN VUČKO:</speaker>

               <p>Hvala, predsednik, za besedo. Spoštovane kolegice, spoštovani kolegi! Dovolite, da
               predstavim stališče poslanske skupine LDS. Slovenija je podpisala Evropski sporazum o
               pridružitvenem članstvu Evropske unije, ki ima za končni cilj polnopravno članstvo
               Slovenije v Evropski uniji. Seveda to polnopravno članstvo zahteva tudi uskladitev
               pravnega reda Republike Slovenije s pravnim redom Evropske unije. Zaradi te
               uskladitve pa je potrebno tudi sprejeti nov zakon o nadzoru državne meje. V povezavi
               s predlaganim zakonom je potrebno omeniti tudi amsterdamsko pogodbo, s katero je bil
               schengenski pravni red prenesen v pravni red Evropske unije. Predlagani zakon o
               nadzoru državne meje pomeni realizacijo obveznosti Republike Slovenije, da na tem
               segmentu uskladi svoj pravni red s pravnim redom Evropske unije, omogočil pa bo tudi
               izvajanje določb schengenskega pravnega reda v praksi, ko bo ta stopil v veljavo za
               Republiko Slovenijo.</p>
               <p>To so tudi razlogi, ki poslansko skupino Liberalne demokracije Slovenije
               prepričujejo, da podpiramo predlog zakona od nadzoru državne meje in ocenjujemo, da
               je predlagani zakon primerna podlaga za pripravo zakona za drugo obravnavo, pri čemer
               pa v poslanski skupini LDS opozarjamo na naslednje dele zakona.</p>
               <p>Prvič, predlog zakona kaže zelo skrbno preveriti z vidika sistemske skladnosti
               posameznih določb, ki se nanašajo na pooblastila policije pri izvajanju nadzora
               državne meje.</p>
               <p>Drugič, določen dvom povzroča predvidena določitev pristojnosti drugih državnih
               organov za posamezne oblike nadzora državne meje z uredbo. Gre za to, da določitev
               pristojnosti državnih organov je praviloma vsebina zakona, ne pa vsebina uredbe.
               Menimo tudi, da bi bilo potrebno bolj jasno določiti in razmejiti pristojnosti
               različnih upravnih organov, tako policije, upravnega organa, pristojnega za geodetske
               zadeve, ministrstva, pri upravljanju nalog v zvezi z označevanjem mejne črte.
               Predlagatelj mora pred pripravo zakona za drugo obravnavo ponovno proučiti način
               ureditve odškodnin v primeru, kadar bi šlo za omejitev uresničevanja lastninske
               pravice. V določbah predloga zakona nas zlasti moti rešitev, ki izključuje možnost
               pridobivanja odškodnin. V zvezi s tem je potrebno preveriti tudi določbe, ki
               lastnikom zemljišč nalagajo določene obveznosti in dolžnosti, da na svoje
               stroškevzpostavljajo poti, zgradijo mostove če kanale, vgrajujejo vrata in podobno.
               Res je, da dosedanja ureditev na tem področju določa le dolžnost lastnikov, da
               dovolijo neškodljiv prehod. Treba je namreč opozoriti na ustavo in njen 69. člen, ki
               izrecno določa da se lastninska pravica v javno korist lahko odvzame ali omeji proti
               nadomestilu v naravi ali proti odškodnini pod pogoji, ki jih določa zakon. Vprašanja,
               ki se nanašajo na gradnjo na gradnjo objektov v obmejni črti na območju mejnega
               prehoda, je potrebno ponovno proučiti in uskladiti z že sprejetim zakonom o ureditvi
               določenih vprašanj v zvezi z graditvijo objektov na mejnih prehodih, ki ga je ta
               državni zbor že sprejel. Predvsem pa je potrebno v zvezi s tem tudi presoditi
               pooblastila policije pri vzpostavljanju in graditvi objektov, tako kot je predvideno
               v zakonu.</p>
               <p>Večina stališč poslanske skupine Liberalne demokracije Slovenije do predlagane
               zakona je že povzetih v predlogu stališč odbora za notranjo politiko, zato bomo v
               poslanskem klubu ta stališča tudi podprli.</p>
            </sp>
            <sp xml:id="SDZ3-Redna-13-2002-02-27.sp160">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Slovenske nacionalne stranke bo predstavil
               gospod Zmago Jelinčič Plemeniti. Izvolite.</p>
            </sp>
            <sp xml:id="SDZ3-Redna-13-2002-02-27.sp161">

               <speaker>ZMAGO JELINČIČ PLEMENITI:</speaker>

               <p>Hvala lepa, gospa podpredsednica. Slovenska nacionalna stranka podpira predlog zakona
               o nadzoru državne meje, vendar pa imamo nekaj pripomb. Pripombe so v glavnem bolj -
               pravzaprav so tehtne, vendar so manjše.</p>
               <p>Pa da ne bi na dolgo in široko govoril, bi šel kar k 18. členu, ki govori o
               določitvi mejnih prehodov za določen krog oseb. Tu pravi, da lahko direktor policije
               v soglasju z direktorjem carinskega urada z odločbo ustanovi mejni prehod za
               poimensko določene osebe. Naprej piše: "V primeru, da se ustanovi mejni prehod za
               določen krog oseb na letališču ali vzletišču, direktor policijske uprave izda..." in
               tako naprej in tako naprej. Mislim, da bi bilo smiselno, če bi se tu besedica
               "poimensko" črtala iz stavka, kjer piše "za poimensko določene osebe", pač pa bi se
               pustilo "za določene osebe" oziroma "za določen krog oseb". Zakaj? Vzemimo primer, ki
               ga gospa podpredsednica dobro pozna. Na letališču Slovenj Gradec je bil mejni prehod,
               kamor se dostikrat prileti z letalom predvsem iz Avstrije. Gre za izredno dobro
               medsebojno sodelovanje med koroškim aeroklubom v Slovenj Gradcu in avstrijskimi,
               predvsem avstrijskimi aeroklubi, in v tem primeru bi bilo težko napisati tri pilote
               na spisek, in za njih je tam odprt začasni mejni prehod, medtem ko za četrtega
               pilota, ki recimo sedi v štirisedežnem letalu, bi pa ta prehod ne veljal, tako da bi
               morali enega človeka peljati na Brnik, ga tam pustiti in potem leteti nazaj v Slovenj
               Gradec. Mislim, da je tu bolj smiselno, da se besedica "poimensko" črta in se tudi v
               prvi stavek napiše tako, kot je v drugem stavku, "ustanovi mejni prehod za določen
               krog oseb", ali pa da se pusti "za določene osebe".</p>
               <p>Naprej, v 26. členu, ki govori o obveznostih poveljnika plovila, mislim, da je
               smiselno bolje napisati - namreč, tu piše tako, da "poveljnik plovila mora izročiti
               in dati na vpogled potne listine članov posadke". Morda bi bilo smiselno, da ne bi
               prihajalo do napak, da bi se ali v pomenu posameznih izrazov definiralo, da med potne
               listine sodijo tudi pomorske knjižice in pa brodarske knjižice, ker drugače bi lahko
               prišlo do napačnega, preozkega razumevanja, da potna listina pomeni pravzaprav samo
               potni list člana posadke.</p>
               <p>In še k 36. členu, ki govori o tujih varnostnih organih. V prvem odstavku piše:
               "Vstop v RS se lahko dovoli pripadnikom tujih varnostnih organov v uniformi z orožjem
               in z vozili, ki so označeni z njihovimi znaki in emblemi." Morda bi bilo smiselno, da
               se tukaj napiše "z osebnim orožjem". Kajti, posebno na, kaj jaz vem, na nekem vozilu
               "hamvi" so kot orožje lahko deklarirani tudi protiletalski mitraljezi kalibra 12,7 mm
               in vendar mislim, da to ne sodi v to, da bi kakšni ljudje prišli v uniformah s
               protiavionskimi mitraljezi in podobnim. Tako bi bilo smiselno napisati "z osebnim
               orožjem". Seveda bi bilo to tudi v skladu s četrtim in s petim odstavkom. Mislim pa,
               da v skladu predvsem s tem 36. členom je treba čimprej pripraviti novelo zakona o
               orožju oziroma popravek določenih členov, ki bi to zadevo uredili, da bi ta zakon bil
               smiseln oziroma 36. člen tega zakona. Obenem pa bi lahko popravili z novelo tudi
               nekatere druge nekonsistentnosti, ki jih žal zakon o orožju še ima. Toliko z naše
               strani. Slovenska nacionalna stranka bo podprla predlog zakona za drugo obravnavo.
               Hvala lepa.</p>
            </sp>
            <sp xml:id="SDZ3-Redna-13-2002-02-27.sp162">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Mnenje poslanske skupine Demokratične stranke upokojencev bo predstavil
               gospod Valentin Pohorec. Izvolite.</p>
            </sp>
            <sp xml:id="SDZ3-Redna-13-2002-02-27.sp163">

               <speaker>VALENTIN POHOREC:</speaker>

               <p>Hvala lepa za besedo. Jaz bom skušal v kratkem predstaviti naše mnenje okoli tega
               zakona o nadzoru državne meje. Najprej bi rekel, da z zadovoljstvom ugotavljamo, da
               imamo zakon, ki je bistveno drugačen kot nekoč, ko smo pojmovali državno mejo, imeli
               ob njej vojsko, pa še daleč nazaj tudi kakšno polje in podobno, da je danes meja
               nekaj povsem drugega in nekaj svobodnega. Žal pa še mora obstajati, dokler ne bomo mi
               članica Evropske unije znotraj schengenskega sporazuma in dokler tudi naši ostali
               sosedje ne bodo, bodo pač še meje ostajale in moramo z zakonom to urejati.</p>
               <p>Imam nekaj pripomb ali pa mnenj o posameznih določilih tega zakona. Ko govorimo v 3.
               členu, da državna meja poteka po pretežno v Sloveniji po kopnem in po morju, mislim,
               da vemo, da poteka tudi po rekah, da imamo tudi mejo na reki, to je na Kolpi, menda
               kar lep kos na Sotli in pa na Muri in mogoče še na kakšnem delu druge reke. Da smo z
               zakonom jasno opredelili, da je policija tisti organ države, ki nadzoruje državno
               mejo, da pa imamo tudi možnost, da pooblasti država kateri drugi organ, ki opravlja
               določene naloge na samem mejnem prehodu. Mislim predvsem na mejnem prehodu. To velja
               za tiste manjše mejne prehode. Predvsem mislim, da proti Italiji, če ne pa proti
               Avstriji zagotovo, kjer smo nekoč imeli policista in carinika in zaradi
               racionalizacije imamo danes samo še carinsko kontrolo, vendar ima carinik vse
               pristojnosti in naloge tudi, da opravlja tudi naloge kot policist. To je sicer
               zapisano v tem smislu, bi pa bilo potrebno vse člene temu ustrezno dopolniti, kjer
               govorimo organ kot policija ali policaj, da bi tudi drug organ, torej tam, kjer so in
               na večini teh malih mejnih prehodih je samo carinik in je torej on tisti organ, ki
               opravlja obe funkciji. To bi tako dopolnili.</p>
               <p>Potem ureditev in označitev mejnih prehodov, kar v 10. členu določamo. Z
               opozorilnimi tablami, mislim, da gre danes bolj za eno primerno označitev dostopov do
               mejnih prehodov in do meje na tisti način, da človeka, da naše državljane in tudi
               druge, opozorimo, da je tu pač državna meja. Da pa je danes ponekod pomanjkljiva. So
               mejni prehodi, kjer še žal, ko prideš iz Avstrije v Slovenijo, ne piše Republika
               Slovenija. Ko pa greš iz Slovenijev Avstrijo, pa na drugi strani piše Republik
               Östereich. Tako, da bi kazalo res tudi te mejne prehode, saj se ne rabimo sramovati
               označbe naše države, tudi primerno opremiti, tam kjer še to ni.</p>
               <p>V Sloveniji imamo primere, ko govorimo o postavitvi zapornic na določenih poteh, ki
               vodijo proti meji. Primere, ko mora naš državljan, če hoče priti do svoje hiše,
               peljati celo v sosednjo državo po cesti in se potem vrniti preko mejne črte nazaj v
               Slovenijo, da pride do svoje posesti. Tako, da ne bi tako togo, strogo. Taki primeri
               namreč so tam v svečinskem delu gor, na meji z Avstrijo in v območju Slovenskih
               goric. Mislim, da tu ne bo bodočih preprek za te občane, ki pač morajo na tak način
               do svojega doma.</p>
               <p>V 15. členu pravimo, da notranje meje se lahko prestopi brez mejne kontrole,
               kadarkoli in na katerekoli mestu. Jaz ne vem, če to že danes velja ali je to za
               bodoče zapisano. Ker danes še vendarle moramo imeti neki dokument in se izkazati, ko
               prestopamo mejo. Če pa temu bo tako, pa bomo veseli.</p>
               <p>Ureditev mejnih prehodov v 21. členu. Mislim, da bi dodali, da morajo mejni prehodi
               biti urejeni tako, da omogočajo poleg smotrnega tudi varen prestop meje. To govorim
               tam, kjer je treba čez vodo ali je most ali je pa plovilo, da se prestopi državna
               meja in da mora država zagotoviti tudi varen prehod, ker obstoja neka nevarnost, če
               moraš čez neko brv, most ali pa s plovilom zato, da prideš na drugo stran državne
               meje.</p>
               <p>V 28. členu govorimo spet o tem: policist vrši to kontrolo, torej tudi drugi organ,
               v tem primeru carinik, ki ima obe te pooblastili in to se nadaljuje v mnogih členih,
               da ne bi tega ponavljal.</p>
               <p>V 30. členu govorimo oziroma v 29. členu o teh pogojih tehničnih za eventualne
               kontrole, za ta sredstva. Se pa zgodi, da na vseh teh malih mejnih prehodih vseh teh
               pogojev najbrž ni, da bi zapisali, kaj jaz vem, možnost, da potnika v takem primeru,
               ko ni mogoča vsa ta kontrola, pa je vendarle neka sumljiva situacija, temeljito
               pregledati, da se ga lahko napoti na drug mejni prehod, in to, recimo, sosedje
               delajo, da gazavrnejo na meji in mora iti na drug mejni prehod, kjer ti pogoji za
               kontrolo so, ali pa da se pokliče pomoč z drugega mejnega prehoda in se kljub temu
               lahko tu ta kontrola opravi.</p>
               <p>Na splošno bi rekel, da je zakon primeren za drugo obravnavo, in če bo s pripombami
               iz današnje razprave tekst še obogaten, popravljen, da ne bo treba vlagati
               amandmajev, sicer pa bomo vložili kakšen amandma. Hvala lepa.</p>
            </sp>
            <sp xml:id="SDZ3-Redna-13-2002-02-27.sp164">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Slišali smo mnenja poslanskih skupin. Pisnih prijav k razpravi nisem
               prejela, zato je razprava poslank in poslancev, ki bodo razpravljali v nadaljevanju,
               omejena na pet minut. Želi kdo razpravljati? Ker ne, zaključujem splošno razpravo.</p>
               <p>Prehajamo na razpravo o predlaganih sklepih in stališčih.</p>
               <p>Najprej dajem v razpravo prvi sklep matičnega delovnega telesa, ki glasi:</p>
               <p>"Predlog zakona o nadzoru državne meje, prva obravnava, je primerna podlaga za
               pripravo predloga zakona za drugo obravnavo."</p>
               <p>Želi kdo razpravljati? Ker ne, razpravo zaključujem.</p>
               <p>Ker bomo prešli na odločanje o predlaganem sklepu, prosim poslanke in poslance, ki
               se nahajajo v svojih pisarnah oziroma v bližini, da se nam pridružijo.</p>
               <p>O predlogu sklepa, kot sem ga predstavila, glasujemo. Ker prvega glasovanja nismo
               uspešno opravili, ponovno prosim poslanke in poslance, da se nam pridružijo oziroma
               za potrebno pozornost.</p>
               <p>Drugič bomo glasovali o predlogu sklepa, da je zakon primerna podlaga za drugo
               obravnavo. Glasujemo. Ker tudi drugič nismo uspešno opravili glasovanja, prekinjam
               zasedanje za deset minut. Ob 17.24 uri bomo tretjič glasovali o predlogu sklepa.
               Hvala lepa.</p>
               <stage>(Seja je bila prekinjena ob 17.13 uri in se je nadaljevala ob 17.25 uri.)</stage>
            </sp>
            <sp xml:id="SDZ3-Redna-13-2002-02-27.sp165">

               <speaker>PODPREDSEDNICA IRMA PAVLINIČ KREBS:</speaker>

               <p>Prosim, da zasedete svoja mesta, ker bomo tretjič glasovali o predlogu sklepa
               matičnega delovnega telesa, da je predlog zakona o nadzoru državne meje, prva
               obravnava, primerna podlaga za pripravo predloga zakona za drugo obravnavo. O
               predlogu sklepa torej glasujemo tretjič. Zato lepo prosim, če zasedete svoja mesta.
               Glasujemo! Navzočih je 50 poslank in poslancev. Za je glasovalo 46, proti 2.</p>
               <p><stage>(Za je glasovalo 46.)</stage> <stage>(Proti 2.)</stage></p>
               <p>Ugotavljam, da je sklep sprejet.</p>
               <p>Prehajamo na razpravo o stališčih, ki jih je pripravilo matično delovno telo in so
               zapisana v poročilu delovnega telesa na strani 3, in sicer gre za devet sklepov.
               Odpiram razpravo. Ker ne želi nihče razpravljati, jo zaključujem in prehajamo na
               odločanje o predlogu stališč. Glasujemo! Navzočih je 46 poslank in poslancev. Za je
               glasovalo 41, proti nihče.</p>
               <p><stage>(Za je glasovalo 41.)</stage> <stage>(Proti nihče.)</stage></p>
               <p>Ugotavljam, da so predlagana stališča sprejeta.</p>
               <p>S tem zaključujem to točko dnevnega reda. Gospodu ministru in predstavnici
               sekretariata se najlepše zahvaljujem za sodelovanje.</p>
               <p>Prehajamo na <title>4. TOČKO DNEVNEGA REDA - TRETJA OBRAVNAVA PREDLOGA ZAKONA O
                  POSTOPKU PRIZNAVANJA KVALIFIKACIJ DRŽAVLJANOM DRŽAV ČLANIC EVROPSKE UNIJE ZA
                  OPRAVLJANJE REGULIRANIH POKLICOV OZIROMA REGULIRANIH POKLICNIH DEJAVNOSTI V
                  REPUBLIKI SLOVENIJI.</title> Predlog zakona je v obravnavo zboru predložila Vlada
               Republike Slovenije. Želi predstavnica vlade besedo? Gospa Staša Baloh Plahutnik,
               državna sekretarka v ministrstvu za delo, družino in socialne zadeve. Izvolite.</p>
            </sp>
            <sp xml:id="SDZ3-Redna-13-2002-02-27.sp166">

               <speaker>STAŠA BALOH PLAHUTNIK:</speaker>

               <p>Hvala. Spoštovane poslanke, spoštovani poslanci! Smo pred tretjo obravnavo zakona o
               medsebojnem priznavanju kvalifikacij za regulirane poklice. Med drugo in tretjo
               obravnavo, praktično ni bilo bistvenih vsebinskih korekcij, zato smo v tretji
               obravnavi v samo gradivo v predlog zakona vgradili vse tiste pripombe, ki so sledile
               iz druge obravnave, in pa besedilo predvsem korigirali v smislu vseh tistih potrebnih
               popravkov, ki so bili ugotovljeni glede naslavljanja spolov in ostalih zadev.</p>
               <p>Sam zakon sistemsko ureja postopek priznavanja reguliranih dejavnosti in poklicev v
               Sloveniji, istočasno za državljane držav članic EU, kakor tudi državljane bivše
               Jugoslavije. Gre skratka za to, da ta zakon po eni strani omogoča tisti del prostega
               pretoka oseb, ki bo kasneje na podlagi priznanih poklicev lahko opravljal dejavnost
               tudi v Sloveniji To, kar bi želela posebej poudariti je, da je ministrstvo za delo
               med drugim in tretjim branjem opravilo ponovno redakcijo reguliranih poklicev v
               Sloveniji, da je to število v tem času, ažurirano število še večje in da smo v tem
               času že pričeli z vzpostavitvijo potrebnega informacijskega sistema, kar je bilo tudi
               eno od priporočil in sklepov na odboru za socialo v drugi obravnavi.</p>
               <p>Tako da po obravnavi in ob sprejemu tega zakona ocenjujemo, da je potrebno
               zagotoviti kadrovske, organizacijske in ostale pogoje, ki izhajajo iz zakona, v roku
               šestih mesecev po sprejemu. Sredstva za izvedbo teh aktivnosti pa so vključena tudi v
               proračun za leto 2002. Hvala.</p>
            </sp>
            <sp xml:id="SDZ3-Redna-13-2002-02-27.sp167">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Predlog zakona je obravnaval odbor za zdravstvo, delo, družino, socialno
               politiko in invalide kot matično delovno telo. Prosim poročevalca, gospoda Stanislava
               Brenčiča, predsednika odbora, da predstavi mnenje odbora. Izvolite.</p>
            </sp>
            <sp xml:id="SDZ3-Redna-13-2002-02-27.sp168">

               <speaker>STANISLAV BRENČIČ:</speaker>

               <p>Hvala lepa za besedo, gospa podpredsednica. No, matično delovno telo, to je odbor za
               zdravstvo, delo, družino, socialno politiko in invalide, je predlog zakona
               obravnavalo na 16. redni seji.</p>
               <p>Treba je reči, da ima predlog tega zakona, kar se tiče obravnave v tretje, že
               nekoliko daljšo brado. Vlada je imela pri pripravi tega zakona nekaj zapletov, bi
               rekel, nekoliko slabšo roko, zato je bilo potrebno najprej tekst predloga zakona za
               tretjo obravnavo nadomestiti z novim. No, ampak kljub temu je bilo ugotovljeno pri
               obravnavi zakona na odboru, seveda v prvi vrsti s strani sekretariata za zakonodajo
               in pravne zadeve, da je treba v sami vsebini zakona predvsem zaradi monotehničnih kot
               tudi nekaterih drugih vzrokov napraviti korekcije.</p>
               <p>Na osnovi argumentov, ki jih je predložilo mnenje sekretariata pred člane odbora, je
               odbor sprejel potem celo vrsto amandmajev, s katerimi je opravil potrebne spremembe
               in zakon kot takšen pripravil konsistentno. Zato bo potrebnega malo potrpljenja, da
               bomo vse te amandmaje tudi obravnavali oziroma šli skozi proceduro od amandmaja do
               amandmaja.</p>
               <p>Odbor je sprejel še sklep, s katerim predlaga državnemu zboru, da zakon obravnava in
               ga skupaj z amandmaji, ki jih je odbor podprl in pa amandmaji odbora, tudi sprejme.
               Hvala lepa.</p>
            </sp>
            <sp xml:id="SDZ3-Redna-13-2002-02-27.sp169">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Želi besedo predstavnica sekretariata? <stage>(Ne želi.)</stage> Hvala lepa. Želijo
               besedo predstavniki poslanskih skupin? V imenu poslanske skupine Nove Slovenije bo
               mnenje predstavil mag. Janez Drobnič. Izvolite.</p>
            </sp>
            <sp xml:id="SDZ3-Redna-13-2002-02-27.sp170">

               <speaker>MAG. JANEZ DROBNIČ:</speaker>

               <p>Hvala lepa za besedo. Bom povsem kratek.</p>
               <p>V poslanski skupini Nove Slovenije podpiramo sprejem zakona o priznavanju
               kvalifikacij. Slovenija se je namreč s podpisom evropskega sporazuma o pridružitvi
               zavezala, da bo opravila vse tiste pogoje, ki se nanašajo na prost pretok kapitala,
               blaga in delovne sile. Torej to področje se nanaša na delovno silo. Mobilnost je
               treba zagotavljati, in iz tega bo imela Slovenija obojestransko korist.</p>
               <p>Mi smo sicer vložili amandma v smislu bolj ažurnega priznavanja kvalifikacij.
               Smatramo namreč, da mora država tu pokazati promptnost, pa seveda natančnost. Upamo,
               da bo ta naš amandma tudi sprejet.</p>
               <p>Sicer pa smo nekoliko revitalizirali pomen priloge, ali je sestavni del zakona ali
               ni. Namreč ta priloga je takšnega značaja, da je lahko zgolj informativne narave.
               Življenje namreč se hitro obrača in tako bi morali praktično vsak dan to prilogo
               spreminjati. Zato jo jaz razumem zgolj in samo kot dodatno informacijo. Upam, da se
               ne motim. Hvala lepa.</p>
            </sp>
            <sp xml:id="SDZ3-Redna-13-2002-02-27.sp171">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala vam. Ker ne želi nobena poslanska skupina več predstaviti svojega mnenja,
               dajem besedo poslankam in poslancem. In sicer o predlogu zakona v celoti. Ker ne želi
               nihče razpravljati, razpravo zaključujem in prehajamo na razpravo in odločanje o
               posameznih amandmajih. Razpravo bomo vodili na podlagi pregleda amandmajev z dne
               14.2.2002.</p>
               <p>V razpravo in odločanje dajem tri amandmaje k 6. členu, in sicer vsi trije amandmaji
               so amandmaji odbora za zdravstvo, delo, družino, socialno politiko in invalide. Želi
               kdo razpravljati? Ker ne, prehajamo na odločanje. Najprej o amandmaju pod 1 k 6.
               členu. Glasujemo. Prvo glasovanje ni bilo uspešno. Zato lepo prosim za pozornost.
               Mislim, da bi lahko ob skoncentriranem delu, končali obravnavo tega zakona v tretji
               obravnavi do šeste ure danes. Drugič odločamo o amandmaju pod 1, katerega
               predlagatelj je odbor. Glasujemo. Navzočih je 47 poslank in poslancev. Za je
               glasovalo 44, proti nihče.</p>
               <p><stage>(Za je glasovalo 44.)</stage> <stage>(Proti nihče.)</stage></p>
               <p>Ugotavljam, da je amandma pod 1 sprejet.</p>
               <p>Prehajamo na odločanje o amandmaju pod zaporedno številko 2. Glasujemo. Navzočih je
               48 poslank in poslancev, za je glasovalo 46, proti nihče.</p>
               <p><stage>(Za je glasovalo 46.)</stage> <stage>(Proti nihče.)</stage></p>
               <p>Ugotavljam, da je amandma sprejet. S tem je postal amandma vlade k 9. členu pod
               številko 1 brezpredmeten.</p>
               <p>Prehajamo na odločanje o amandmaju pod zaporedno številko 3. Glasujmo! Navzočih je
               46 poslank in poslancev, za je glasovalo 46, proti nihče.</p>
               <p><stage>(Za je glasovalo 46.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Veliko od teh amandmajev je povezanih z amandmaji v nadaljevanju, vendar smo se po
               pogovoru s kolegi iz strokovnih služb odločili, da bomo šli in sproti ugotavljali
               povezanost in vas bomo na to opozorili. Prehajamo na razpravo in odločanje o dveh
               amandmajih k 7. členu. Oba amandmaja predlaga odbor. Ker ne želi nihče razpravljati,
               zaključujem razpravo in prehajamo na odločanje. Najprej o amandmaju pod 1. Glasujmo!
               Glasovanje ni bilo uspešno. Lepo prosim za nekaj pozornosti. V dvorani nas je
               zadosti. Tako, če bi glasovali vsi, bi bilo glasovanje uspešno. Drugič glasujemo o
               amandmaju pod zaporedno številko 1. Glasujmo! Navzočih je 47 poslank in poslancev, za
               je glasovalo 45, proti nihče.</p>
               <p><stage>(Za je glasovalo 45.)</stage> <stage>(Proti nihče.)</stage></p>
               <p>Ugotavljam, da je amandma pod 1 sprejet.</p>
               <p>Odločamo o amandmaju pod zaporedno številko 2. Glasujmo! Navzočih je 47 poslank in
               poslancev, za je glasovalo 45, proti nihče.</p>
               <p><stage>(Za je glasovalo 45.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na razpravo in odločanje samo o enem amandmaju k 9. členu, ker je amandma
               pod 1 zaradi sprejetega amandmaja k 6. členu postal brezpredmeten. Želi kdo
               razpravljati? Ker ne, prehajamo na odločanje o amandmaju pod 2 k 9. členu. Glasujmo!
               Navzočih je 46 poslank in poslancev. Za je glasovalo 45, proti nihče.</p>
               <p><stage>(Za je glasovalo 45.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na razpravo in odločanje o treh amandmajih k 10. členu. Predlagatelj
               amandmaja pod 1 je odbor, pod 2 poslanska skupina Nove Slovenije in pod 3 vlada
               Republike Slovenije. Želi kdo razpravljati? Gospa Plahutnik. Izvolite</p>
            </sp>
            <sp xml:id="SDZ3-Redna-13-2002-02-27.sp172">

               <speaker>STAŠA BALOH PLAHUTNIK:</speaker>

               <p>Želela bi samo izraziti mnenje na amandma poslanske skupine Nove Slovenije. Namreč,
               predlog amandmaja se nanaša na dva meseca, v roku katerih naj bi se izdala odločba.
               Želim posebej poudariti, da štirje meseci izhajajo iz evropske direktive, na podlagi
               katerega se pripravlja zakon, in za Slovenijo ocenjujemo, da rok dveh mesecev ni
               sprejemljiv zaradi tega, ker trenutno ti postopki potekajo od, bom rekla, nekaj
               mesecev, pa tudi do dveh let. In ravno zaradi tega ocenjujemo, seveda, da je smiselno
               privzeti rešitev, kot jo ima uveljavljeno Evropa, in se nekje držati čim krajših
               rokov znotraj teh štirih mesecev.</p>
               <p>Tako tega amandmaja ne podpiramo. Hvala.</p>
            </sp>
            <sp xml:id="SDZ3-Redna-13-2002-02-27.sp173">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Gospod Drobnič, izvolite.</p>
            </sp>
            <sp xml:id="SDZ3-Redna-13-2002-02-27.sp174">

               <speaker>MAG. JANEZ DROBNIČ:</speaker>

               <p>Hvala lepa. Torej, direktiva se glasi tako, da je v roku štirih mesecev potrebno;
               tiste države, ki pač delajo ekspeditivno, delajo zagotovo v takšnem roku. Ampak, saj
               sem povedal, če bo to kaj vplivalo oziroma če se bo država ravnala racionalno in bo
               vse opravila res v štirih mesecih, bo to že velik uspeh. Bi bilo pa dobro, če bi v 60
               dneh izdajala odločbe. Druge države imajo tudi rok štirih mesecev, vendar izdajajo
               odločbe mnogo prej. Hvala.</p>
            </sp>
            <sp xml:id="SDZ3-Redna-13-2002-02-27.sp175">

               <speaker>PODPREDSEDNICA IRMA PAVLINIČ KREBS:</speaker>

               <p>Hvala lepa. Ker ne želi nihče več razpravljati, razpravo zaključujem.</p>
               <p>Prehajamo na odločanje, najprej o amandmaju pod številko 1. Glasujemo. Navzočih je
               46 poslank in poslancev, za je glasovalo 40, proti 3.</p>
               <p><stage>(Za je glasovalo 40.)</stage> <stage>(Proti 3.)</stage></p>
               <p>Ugotavljam, da je amandma sprejet.</p>
               <p>Odločamo o amandmaju pod zaporedno številko 2. Glasujemo. Navzočih je 47 poslank in
               poslancev, za je glasovalo 17, proti 27.</p>
               <p><stage>(Za je glasovalo 17.)</stage> <stage>(Proti 27.)</stage></p>
               <p>Ugotavljam, da amandma ni bil sprejet.</p>
               <p>Odločamo še o amandmaju pod številko 3. Glasujemo. Prvo glasovanje ni bilo uspešno.
               V dvorani nas je 52. Lepo prosim za pozornost do 18.00 ure, ker resnično lahko
               zaključimo z delom na tem zakonu.</p>
               <p>Drugič glasujemo o amandmaju pod zaporedno številko 3. Glasujemo. Navzočih je 47
               poslank in poslancev, za je glasovalo 45, proti nihče.</p>
               <p><stage>(Za je glasovalo 45.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na razpravo in odločanje o dveh amandmajih k 11. členu. Predlagatelj
               amandmaja pod številko 1 je odbor, pod številko 2 pa vlada, ki ga matično delovno
               telo ne podpira. Odpiram razpravo. Ker ne želi nihče razpravljati, jo
               zaključujem.</p>
               <p>Prehajamo na odločanje o amandmaju pod številko 1. Glasujemo. Navzočih je 50 poslank
               in poslancev, za je glasovalo 48, proti nihče.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>Ugotavljam, da je amandma pod 1 sprejet.</p>
               <p>Odločamo o amandmaju pod 2. Glasujmo! Navzočih je 48 poslank in poslancev, za je
               glasovalo 26, proti 19.</p>
               <p><stage>(Za je glasovalo 26.)</stage> <stage>(Proti 19.)</stage></p>
               <p>Ugotavljam, da je amandma sprejet.</p>
               <p>Prehajamo na razpravo in odločanje o amandmaju k 16. členu, katerega predlagatelj je
               odbor. Želi kdo razpravljati? Ker ne, prehajamo na odločanje. Glasujmo! Navzočih je
               48 poslank in poslancev, za je glasovalo 47, proti nihče.</p>
               <p><stage>(Za je glasovalo 47.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na razpravo in odločanje o amandmaju odbora k 17. členu. Želi kdo
               razpravljati? Ker ne, prehajamo na odločanje. Glasujmo! Ponovno nismo uspešno
               glasovali prvič. Lepo prosim še za malo pozornosti. Drugič glasujemo o amandmaju
               odbora. Glasujmo! Ker tudi drugič nismo bili uspešni pri glasovanju... V dvorani nas
               je toliko, da bi pravzaprav lahko veljavno glasovali o tem amandmaju. Ker imam veliko
               znakov, da bi opravili... Hvala lepa, gospod Anderlič. Ga zelo natančno poznam, sploh
               glede 10-minutnih odmorov ob drugem glasovanju... Bom prosila državni zbor, da kljub
               temu, da poslovnik določa 10-minutni odmor, da glede na želje poslancev, opravimo
               delo in glasovanje o tem zakonu... Lahko pa se poslanci odločijo in jih bom najprej
               vprašala, ali želijo vendar opraviti tretje glasovanje pred 10-minutnim odmorom. To
               odločitev dajem v roke poslancem. Glasujmo o predlogu, da opravimo tretje glasovanje
               pred potekom 10 minut. No, ne bo potrebno. Tretje glasovanje ob 17.57. Hvala lepa.</p>
               <stage>(Seja je bila prekinjena ob 17.47 uri in se je nadaljevala ob 17.57 uri.)</stage>
            </sp>
            <sp xml:id="SDZ3-Redna-13-2002-02-27.sp176">

               <speaker>PODPREDSEDNICA IRMA PAVLINIČ KREBS:</speaker>

               <p>Tretjič bomo opravili glasovanje o amandmaju k 16. členu. Če se strinjate, bi
               poskušali dokončati glasovanje o amandmajih odbora in vlade. Tretjič torej glasujemo
               o amandmaju k 16. členu. Glasujemo. Navzočih je 53 poslank in poslancev, za je
               glasovalo 51, proti nihče.</p>
               <p><stage>(Za je glasovalo 51.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na razpravo in odločanje o amandmaju odbora k 17. členu. Želi kdo
               razpravljati? Ker ne, prehajamo na odločanje. Glasujemo. Navzočih je 49 poslank in
               poslancev, za je glasovalo 46, proti nihče.</p>
               <p><stage>(Za je glasovalo 46.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na razpravo in odločanje o amandmaju odbora k 18. členu. Želi kdo
               razpravljati? Ker ne, prehajamo na odločanje. Glasujemo. Navzočih je 52 poslank in
               poslancev, za je glasovalo 50, proti nihče.</p>
               <p><stage>(Za je glasovalo 50.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na razpravo in odločanje o amandmaju odbora k 19. členu. Ker ne želi nihče
               razpravljati, prehajamo na odločanje. Glasujemo. Navzočih je 52 poslank in poslancev,
               za je glasovalo 51, proti nihče.</p>
               <p><stage>(Za je glasovalo 51.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na razpravo in odločanje o amandmaju odbora k 20. členu. Zaključujem
               razpravo in prehajamo na odločanje. Glasujemo. Navzočih je 54 poslank in poslancev.
               Za je glasovalo 54, proti nihče.</p>
               <p><stage>(Za je glasovalo 54.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na razpravo in odločanje o amandmaju na amandma vlade, katerega
               predlagatelj je odbor, in pod zaporedno številko 2 je amandma odbora. Želi kdo
               razpravljati? Ker ne, prehajamo na odločanje. Najprej o amandmaju na amandma.
               Glasujemo. Navzočih je 53 poslank in poslancev, za je glasovalo 52, proti nihče.</p>
               <p><stage>(Za je glasovalo 52.)</stage> <stage>(Proti nihče.)</stage></p>
               <p>Ugotavljam, da je amandma na amandma sprejet.</p>
               <p>Glasujemo še o amandmaju pod 2. Glasujemo. Navzočih je 49 poslank in poslancev, za
               je glasovalo 46, proti nihče.</p>
               <p><stage>(Za je glasovalo 46.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Glasujemo še o amandmaju odbora pod 3. Glasujmo! Navzočih je 50 poslank in
               poslancev, za je glasovalo 48, proti nihče.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na razpravo in odločanje o amandmaju odbora k 22. členu. Zaključujem
               razpravo. Prehajamo na odločanje. Glasujmo! Navzočih je 53 poslank in poslancev, za
               je glasovalo 50, proti nihče.</p>
               <p><stage>(Za je glasovalo 50.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na razpravo in odločanje o dveh amandmajih k 23. členu. Pod 1 je amandma
               vlade, pod 2 amandma odbora. Želi kdo razpravljati? Ker ne, razpravo zaključujem in
               prehajamo na odločanje o amandmaju pod 1. Glasujmo! Navzočih je 55 poslank in
               poslancev, za je glasovalo 53, proti nihče.</p>
               <p><stage>(Za je glasovalo 53.)</stage> <stage>(Proti nihče.)</stage></p>
               <p>Ugotavljam, da je amandma pod 1 sprejet.</p>
               <p>Odločamo o amandmaju pod 2. Glasujmo! Navzočih je 52 poslank in poslancev, za je
               glasovalo 49, proti 2.</p>
               <p><stage>(Za je glasovalo 49.)</stage> <stage>(Proti 2.)</stage></p>
               <p>Ugotavljam, da je amandma sprejet.</p>
               <p>In še razprava in odločanje o zadnjih dveh amandmajih k 24. členu. Predlagatelj obeh
               je odbor. Želi kdo razpravljati? Ker ne, prehajamo na odločanje. Najprej o amandmaju
               pod 1. Glasujmo! Navzočih je 54 poslank in poslancev, za je glasovalo 51, proti
               nihče.</p>
               <p><stage>(Za je glasovalo 51.)</stage> <stage>(Proti nihče.)</stage></p>
               <p>Ugotavljam, da je amandma pod 1 sprejet.</p>
               <p>Odločamo o amandmaju pod 2. Glasujmo! Navzočih je 51 poslank in poslancev, za je
               glasovalo 49, proti nihče.</p>
               <p><stage>(Za je glasovalo 49.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Končali smo z glasovanjem o amandmajih. Sprašujem sekretariat, če je zaradi
               sprejetih amandmajev porušena medsebojna skladnost določb zakona? <stage>(Ni.)</stage> Hvala lepa.
               Zato prehajamo na glasovanje o zakonskem predlogu v celoti. Glasujmo! Navzočih je 55
               poslank in poslancev, za je glasovalo 53, proti nihče.</p>
               <p><stage>(Za je glasovalo 53.)</stage> <stage>(Proti nihče.)</stage></p>
               <p>Ugotavljam, da je predlagani zakon sprejet.</p>
               <p>S tem zaključujem to točko dnevnega reda. Predstavnicama vlade in sekretariata se
               najlepše zahvaljujem. Tudi vam najlepša hvala. Jutri bomo nadaljevali z obravnavo 5.
               točke dnevnega reda in nato po vrstnem redu dalje. Hvala lepa in lahko noč. <stage>(SEJA JE BILA PREKINJENA DNE 27. FEBRUARJA 2002 OB 18.04 URI.)</stage>
               </p>
            </sp>
         </div>
      </body>
   </text>
</TEI>
