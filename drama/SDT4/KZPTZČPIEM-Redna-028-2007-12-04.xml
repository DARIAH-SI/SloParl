<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDT4-KZPTZČPIEM-Redna-028-2007-12-04">
   <teiHeader>
      <fileDesc>
         <titleStmt>
            <title>Zapisniki sej delovnih teles Državnega zbora Republike Slovenije</title>
            <title>Komisija za peticije ter za človekove pravice in enake možnosti</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-26+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="session">8E4DB99F39D1D66AC125737100449E8D</idno>
               <idno type="custom" subtype="day">0090FA6A6F333E54C12573A900382EB7</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=magdt&amp;uid=0090FA6A6F333E54C12573A900382EB7</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDT4-KZPTZČPIEM-Redna-028-2007-12-04.KZPTZČPIEM" n="028">
               <name>Redna</name>
               <date when="2007-12-04"/>
            </setting>
         </settingDesc>
         <particDesc>
            <listOrg>
               <org xml:id="SDT4-KZPTZČPIEM-Redna-028-2007-12-04.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
                  <listOrg>
                     <head>Delovno telo Državnega zbora Republike Slovenije</head>
                     <org xml:id="SDT4-KZPTZČPIEM-Redna-028-2007-12-04.KZPTZČPIEM">
                        <orgName key="KZPTZČPIEM">Komisija za peticije ter za človekove pravice in enake možnosti</orgName>
                     </org>
                  </listOrg>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <stage type="title">KOMISIJA DRŽAVNEGA ZBORA REPUBLIKE SLOVENIJE ZA PETICIJE TER ZA ČLOVEKOVE PRAVICE IN ENAKE MOŽNOSTI</stage>
            <stage type="session">2. nadaljevanje 28. seje</stage>
            <stage type="date">(4. december 2007)</stage>
            <stage type="chairman">Sejo je vodila mag. Majda Potrata, predsednica komisije.</stage>
            <stage type="time">Seja se je pričela ob 17.06. </stage>


            <sp xml:id="SDT4-KZPTZČPIEM-Redna-028-2007-12-04.sp1">

               <speaker>PREDSEDNICA MAG. MAJDA POTRATA:</speaker>

               <p>... Nadaljevanje 28. seje komisije za peticije ter za človekove pravice in enake
               možnosti. Vse navzoče lepo pozdravljam. Vidim da je predstavnikov sedme sile veliko,
               tako da upam da bo delo tudi dobro dokumentirano. Nisem dobila nobenega obvestila o
               tem, da bi kdo bil zadržan, zato tudi nimam nobenega dokumenta o nadomestnem članstvu
               na današnji seji.</p>
               <p>Točka dnevnega reda ki nam je ostala se imenuje <title>1.a točka - Obravnava peticije
                  študentov v zvezi z zlorabo profesure v politične namene.</title> Prehajam torej na
               to točko dnevnega reda in vam v spomin kličem tisto, kar smo storili ko smo določali
               dnevni red 28. seje 8. novembra 2007. Tedaj smo dnevni red razširili z novo 1.a
               točko. To je obravnava peticije skupine študentov v zvezi z zlorabo profesure v
               politične namene. Na prvem nadaljevanju 28. seje smo se dogovorili, da k obravnavi
               peticije povabimo gospoda Petra Peterko, pobudnika peticije in profesorja dr. Igorja
               Lukšiča, na katerega se peticija nanaša. Oba vabljena lepo pozdravljam. Sejo smo
               morali kar dvakrat prestaviti in upam da jo bomo danes končali. Upam pa da niste
               imeli preveč težav zaradi prestavljanja seja, ampak po Poslovniku seja delovnega
               telesa ne sme teči med sejo Državnega zbora, ni pa bilo mogoče predvideti, da bo
               izredna seja, na kateri nam je ostalo samo glasovanje, trajala pozno v noč od devetih
               zjutraj. To je bil tudi razlog za prestavitev.</p>
               <p>Kot gradivo za današnjo sejo ste prejeli zahtevo poslank Eve Irgl in Marjete Uhan
               ter poslancev Zvoneta Černača in Mirka Zamernika. Vsi so tudi člani naše komisije.
               Zahteva je obrazložena in v zahtevi je predlagano, da komisija sprejme tri sklepe.
               Zahtevi je priložena tudi peticija, navodilo za izdelavo protokola o preučevanju
               dogodka z udeležbo, sporočilo slovenske tiskovne agencije in izvlečki iz časopisov
               Direkt, Večer, Delo, Demokracija, Družina, Finance in Dnevnik. Kot dodatno gradivo
               ste 29. novembra prejeli še sklep informacijske pooblaščenke z dne 9. novembra 2007,
               ki je ustavila inšpekcijski nadzor v zadevi Lukšič, ker ni ugotovila nobenih kršitev
               veljavne zakonodaje s področja osebnih podatkov. Ta sklep je bil objavljen na
               spletnih straneh Univerze v Ljubljani. Od tam ste tudi videli, je gradivo z vsemi
               potrebnimi podatki. Tako da je to bila javno dostopna informacija.</p>
               <p>Do sedaj smo prisluhnili predlagateljem točke dnevnega reda, tako predstavnikom
               poslanske skupine SDS, kot tudi predstavnikom Nove Slovenije. Oba predstavnika sta
               utemeljila točko dnevnega reda. Potem smo pa, seveda, zdaj v trenutku, ko lahko
               vprašam gospoda Petra Peterko, ali želi peticijo dodatno obrazložiti. Izvolite.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp2">

               <speaker>PETER PETERKO:</speaker>

               <p>Sem Peter Peterko, sem prvi podpisnik peticije proti zlorabi študijskega procesa.
               Spoštovana predsedujoča, gospa Majda Potrata, najprej bi se zahvalil vam za povabilo
               na to sejo, kakor tudi tistim poslankam in poslancem, ki so predlagali da se ta
               peticija obravnava. Namreč s tem sem dobil priložnost, da še enkrat pojasnim zakaj je
               prišlo do peticije. V tej
               peticiji smo podpisniki pozvali pristojne institucije, naj čim prej zavzamejo jasna
               stališča glede neodgovornega in etično spornega ravnanja dr. Lukšiča, predavatelja na
               Fakulteti za družbene vede v Ljubljani, ki hkrati podpredsednik politične stranke
               Socialnih demokratov in tudi sprožijo postopke za njegovo zamenjavo. Študentje menimo
               da je dejanje dr. Lukšiča nesprejemljivo z vidika demokratičnosti in človekovih
               pravic. Najprej gre za nedopusten poseg v dejavnost cerkva in drugih verskih
               skupnosti, ki so ločene od države in avtonomne pri svoje delovanju. Pri tem nas
               metoda opazovanja in zalezovanja spominja na neke druge čase in takšne metode v novi
               državi Sloveniji nikakor ne smemo več dopustiti.</p>
               <p>Drugič menimo da je šlo za grob poseg v Ustavo zagotovljene pravice, kot so pravica
               do zasebnosti, pravica do svobode govora in pravica do svobodnega izpovedovanja vere.
               Dejanja dr. Lukšiča s tem spominjajo na čase, ko so se morali zaradi strahu pred
               posledicami, mnogi ljudje verskih obredov udeleževati skrivaje.</p>
               <p>Tretjič pa vse kaže, da gre za zlorabo študentov v politične namene, kajti naročeno
               jim je bilo, da naj zalezujejo ljudi, nato jim prisluškujejo kaj si imajo ti za
               povedati. Zdi se da so s takim načinom študentje bili prisiljeni v tajno sledenje in
               prisluškovanje, saj se niso niti legitimirali, niti niso s tem seznanili vodjo
               obreda. Istočasno pa so pri ljudeh povzročili strah, kajti le ti se niso upali med
               seboj pogovarjati, ker so se ustrašili prisluškovanja in sledenja na poti v svoje
               domove. Podpisniki peticije se sprašujemo kje sta tukaj avtonomija in moralna
               odgovornost profesorja, še posebej takega, za katerega se točno ve, da je politično
               aktiven. In povsem upravičeno je vprašanje ali je gospod Lukšič, kot visok politični
               funkcionar, lahko predavatelj na družbeni fakulteti in pri predmetu kjer je
               verjetnost politične zlorabe velika.</p>
               <p>Tretje tako vprašanje pa je kje je etična meja in odgovornost profesorja do
               študentov, ki so bili postavljeni v situacijo, ki lahko povzroči politizacijo. Temu v
               pride govorijo tudi mnenja nekaterih pravnikov. Po njihovem mnenju bi se moral gospod
               Lukšič kot politik, izogibati raziskavi ki lahko vodi do zlorabe v politične namene.
               Kot je tudi napisal sociolog dr. Gobec v enem izmed medijev, mora študent vedno
               raziskovati najprej zase, za svoje znanje in svojo osebno rast. Nikdar pa za
               strankarske ali celo profesorjeve potrebe. Slednji bi mu moral kot strokovnjak in
               vzgojitelj pomagati pri iskanju resnice in objektivnosti. Najmanj kar bi gospod
               Lukšič lahko storil je, da bi nalogo razveljavil in s tem prevzel odgovornost, ki jo
               ima kot profesor do svojih študentov. Vendar tega ni storil. Prav tako se tudi
               pristojni niso odzvali oziroma so njihova stališča zabrisala jasno mejo med politiko
               in stroko.</p>
               <p>Po uradni dolžnosti se je odzvala informacijska pooblaščenka in ugotovila da dr.
               Lukšič ni kršil zakona o varstvu osebnih podatkov. Tukaj se moram z ugotovitvijo
               pooblaščenke strinjati. Vendar pa je treba poudariti dvoje. Prvič o tem peticija ne
               govori in drugič. Informacijska pooblaščenka se ni opredelila do morebitnih kršitev
               drugih zakonov ali Ustave. Po drugi strani pa vseeno obstaja možnost, da si je
               študent za lastno evidenco označil kraj in morda celo ime duhovnika ali vodjo obreda.
               In v vsakdanjem pogovoru se komu hitro zareče in pove kje je bil. Prav tako ne
               izključuje možnosti da predavatelj preko imena in priimka študentov, lahko ugotovi od
               kod ta prihaja in na ta način ugotavlja katero cerkev ali versko skupnost je obiskal.
               Res pa je, da navodila v nalogi tega ne zahtevajo.  Svoj odgovor je podala tudi varuhinja človekovih
               pravic in v enem delu, ki se nanaša na vsebino načela ločitve države in verskih
               skupnosti izraža razumevanje za mojo zaskrbljenost.</p>
               <p>Zaradi vsega naštetega ne smemo dopustiti, da bi se ta primer končal tako, da gospod
               Lukšič ne bi prevzel odgovornosti za svoje moralno sporno početje torej brez odstopa
               oziroma zamenjave. Hvala.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp3">

               <speaker>PREDSEDNICA MAG. MAJDA POTRATA:</speaker>

               <p>Hvala gospod Peterka. Sprašujem profesorja dr. Igorja Lukšiča ali želi pojasniti
               navedbe v peticiji, tako kot je rečeno, skupine študentov?</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp4">

               <speaker>DR. IGOR LUKŠIČ:</speaker>

               <p>Hvala za besedo, hvala tudi za vabilo.</p>
               <p>Poglejte jaz sem tukaj kot profesor univerze, ki je avtonomna in si verjetno ne bo
               dovolila posegati v to avtonomijo.</p>
               <p>Jaz sem govoril z direktorico, ki mi je pisno izrazila mnenje, da bi bilo primerno,
               da se seje komisije udeležim in poslankam in poslancem ponovno predstavim dejstva v
               zvezi s predmetno zadevo. V skladu s tem pismom sem tudi ravnal. Povedal sem, da je
               okrog Komisije za peticije ter človekove pravice in enake možnosti in ugotovil, da
               sem lahko res koristne kot profesor politologije na temo, ki se tiče zadeve in sicer
               zloraba profesure v politične namene. Torej imamo politologijo imamo politiko, ker
               sem gotov eden od najbolj kompetentnih v Sloveniji, če ne mogoče celo najbolj
               kompetenten. Torej komisija ima tukaj nalogo tudi, da ugotavlja vzroke zanje, torej
               peticije in tako naprej. Tudi tu bom dal svoje observacije zakaj je prišlo do te
               peticije, kako je prišlo in kako je tekel pravični proces v zvezi s to peticijo in
               kako še teče v zvezi s to zadevo, ki je danes predmet obravnave.</p>
               <p>Jaz si bom vzel malo več časa tako, da mi ne zamerite, da vam bom malo kratil čas.
               Predvsem upam, da mi ne bodo zamerili tisti, ki me že dva meseca kradejo in to ravno
               v obdobju, ko sem končeval neko knjigo, ki sem jo včeraj komaj oddal v tisk in
               nenazadnje so mi tudi skalil praznovanje rojstnega dneva, ki sem ga včeraj imel.</p>
               <p>Torej najprej glede mojih kompetenc. Ko se pogovarjamo kot profesorji in ko
               nastopamo kot profesorji je dobro, da pokažemo kaj ima kdo v nahrbtniku, ko se
               pogovarja o določeni temi. Torej tu je pet knjig, eno od teh je vso avtorstvo, ena je
               v nastanku oziroma že oddana v tisk, šest knjig. Potem obstaja vrsta, pri tem bom
               izkoristil to priliko, da članom komisije tudi podarim eno od knjig, ki ima naslov
               Politična kultura in bo gotovo, zlasti pobudnikom tega...</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp5">

               <speaker>GOSPOD _________:</speaker>

               <p>Imam, hvala lepa.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp6">

               <speaker>DR. IGOR LUKŠIČ:</speaker>

               <p>Super!</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp7">

               <speaker>PREDSEDNICA MAG. MAJDA POTRATA:</speaker>

               <p>Bi prosila, če drugi ne bi prekinjali govorca.
               </p>
            </sp>
            <sp xml:id="SDT4-KZPTZČPIEM-Redna-028-2007-12-04.sp8">

               <speaker>DR. IGOR LUKŠIČ:</speaker>

               <p>Dobro, potem bi jo bilo potrebo še prebrati.</p>
               <p>Torej ni ravno običajno, da se Komisija za peticije Državnega zbora, tudi Državni
               zbor ukvarja z vprašanjem avtonomije univerze in to še na takšen način, da obravnava
               eno nalogo pri enem predmetu na Univerzi v Ljubljani, Fakulteta za družbene vede.
               Torej, če je morda čas, da se Državni zbor ukvarja z avtonomijo univerze pa je
               kontekst obravnave takšen, da lahko univerzi, fakulteti in profesorju zbuja rahlo
               skrb, ki je tokrat veliko bolj utemeljena kot skrb tistih, ki pišejo peticijo in
               skrbijo za nekoga, ki nikoli ni protestiral. Se pravi, verniki, študentje, ki so bili
               v tem procesu pedagoškega procesa glavni akterji. Torej tu sem za to, da to rahlo
               skrb odpravimo skupaj in ponovno utrdimo neko skupno predstavo o avtonomiji univerze
               kot jo imamo zapisano v Ustavi in v ustreznih zakonih.</p>
               <p>Torej nekaj pojasnil je potrebno najprej dati. V naziv profesorja za področje
               politologije sem bi izvoljen leta 2003 po mednarodno priznanih kriterijih Univerze v
               Ljubljani, ki zahtevajo, da kandidati izpolnjujejo naslednje pogoje:</p>
               <p>Prvič, znanstveno dela na pridobivanju vrhunskega novega znanja na področju
               politologije in je sposoben reševati najtežavnejše znanstvene in vrhunske strokovne
               probleme.</p>
               <p>Drugič. Ima ustrezno bibliografijo s področja politologije, ima znanstvena dela
               monografije in učbenike, ki so pomembna za razvoj stroke v mednarodnem in nacionalnem
               okviru. Objavlja dela v mednarodnem prostoru in nacionalno pomembna dela. Poglablja
               in dopolnjuje znanstvene dosežke ter skrbi za njihovo uporabo oziroma bogati
               slovensko mednarodno znanje.</p>
               <p>Tretjič. Je objavil ali javno predstavil dela v obliki, ki jih priznava stroka za
               uveljavljanje v domači in mednarodni strokovni javnosti s področja politologije in
               jim razkazano mednarodno odmevnost.</p>
               <p>Četrtič. Je izkazal ustrezno skrb mentorstva doktorandom in skrbi za raziskovanje in
               naraščaj kot mentor, ko-mentor, recenzent in kot član komisije za zagovor.</p>
               <p>Petič, uspešno pedagoško in znanstveno dela s študenti in je deloval vsaj tri mesece
               na tujih univerzah po doktoratu.</p>
               <p>Naprej, ima preverjeno pedagoško dejavnost za preteklo izvolitveno obdobje v celoti
               in ima sposobnost vodenja raziskovalne skupine in skrbi za razvoj in opremljenost
               svojega področja.</p>
               <p>Med kriteriji ni nikjer navedena pripadnost pravi ali vladajoči stranki niti kakšen
               moralno politični kriterij. Niti za profesorja univerze ne obstaja nobena prepoved
               upravljanja javnih funkcij. To kot veste je zapisano v Ustavi, kdaj je izključnost
               članstvo v stranki in kdaj je izključnost članstva v organih stranke. Torej, da
               pomagam kot politolog,  če se
               je večina v Državnem zboru odločila metati ljudi z univerze lahko to počne z javnim
               linčem, kot je primer Rudija Rizmana iz leta 1994, da obudim spomin. Rudi Rizman je
               bil zato, ker je v privatnem pismu profesorju kolegu na univerzi v Združenih državah
               Amerike, bil obtožen vohunstva <q>"surprise, surprise"</q> ista obtožba tudi v mojem
               primeru. Obtožen vohunstva in izdaje vojaške skrivnosti, ker je takratnega obrambnega
               ministra Janeza Janšo primerjal z diktatorjem Noriego. Torej, kot je primer Rudija
               Rizmana iz leta 1994 ali primer profesorja Lukšiča leta 2007, lahko pa Državni zbor
               spremeni zakonodajo tako, da bo kar Državni zbor imenoval profesorje, neposredno ali
               pa preko od njega imenovanega senata, ki bo volil prave profesorje in napačne
               odpoklical. To ne bi bila novost, saj se je podobno že zgodilo za področje
               raziskovalnih dejavnosti javnih zavodov in javno RTV. Gotovo bi neobstoječi predlog
               zakona, ki ga je minister, izgleda, odnesel s seboj iz svoje pozicije, pripeljal tudi
               do tega. Tako bi bila seveda peticija in ta razprava nepotrebna, zadeva pa bi bila
               legalna. Lukšič bi že veselo lahko iskal novo službo med smetarji, ali pa se, kot je
               bolj verjetno, izselil iz države.</p>
               <p>Torej, v naziv rednega profesorja me je izvolila Univerza v Ljubljani, senat te
               univerze, in zato je pristojna samo ta univerza in za enkrat še njen senat, da o tej
               zadevi razpravlja in morebiti ustrezno ukrepa. Avtonomija univerze v tem kontekstu
               torej pomeni, da si univerza sama postavlja kriterije po katerih volil v nazive, in
               ne morebitni naključni podpisniki nekih peticij, da sama voli po lastni proceduri,
               brez nareka te ali one peticije, brez nareka te ali one verske skupnosti, brez nareka
               te ali one vlade, brez nareka te ali one najmočnejše vladne stranke, brez nareka tega
               ali onega podmladka največje vladne stranke in brez nareka Državnega zbora. Toliko
               glede naziva.</p>
               <p>Glede zaposlitve. Od leta 1981, ko sem začel s študijem na Univerzi v Ljubljani sem
               bil dejaven v številnih organih fakultete in univerze. Univerza v Ljubljani je moja
               prva in edina zaposlitev, tu sem zaposlen 21 let, to je od 1. oktobra 1986. Drugih
               zaposlitev nisem imel. Bil sem prodekan Fakultete za družbene vede v letih 1999-2001
               in dekan v letih 2001-2003. Fakulteta zaposluje po kriterijih strok. Tako, da tudi
               dekan ali dekanja ali rektor, rektorica pri zaposlovanju nimata avtoritarne besede.
               Strokovna kompetenca je ključna. Potem tu velja še delovna zakonodaja in tako naprej.</p>
               <p>Naslednja zadeva so strokovni kriteriji. Strokovni kriteriji se od stroke do stroke
               razlikujejo. Politologija je tudi empirična znanost, torej, za razliko od teologije
               je tudi empirična znanost, in verjamem, da imajo teologi s tem probleme, saj je
               predmet in metodologija njihove vede vendarle precej specifična. Predmet proučevanja
               politologije so tu zemeljska razmerja med ljudmi. Politolog se mora čim prej začeti
               ukvarjati s politiko, kot predmetom preučevanja, in to neglede na njegovo osebno
               politično ali kakšno drugo izbiro. Študij pomeni spopad s predmetom, pridobivanje
               senzibilnosti za določanjem meja predmeta, temeljnih konceptov, za katere ni dovolj,
               da jih zna povedati na iz ust, temveč se mora izmojstriti v njihovi praktični rabi in
               tako naprej.</p>
               <p>Torej, ta vaja, ki so jo dobili študentje politologije je dobra in prispeva k namenu
               študija. Problem študija politologije je v tem, da je tovrstnih nalog premalo, ne pa
               preveč, kar venomer na novo opozarjajo delodajalci. Danes je eksperiment, empirična
               znanost na področju naravoslovja legitimna zadeva. Nekaj 100 let nazaj so zaradi
               uvajanja novosti znanstveniki končali na grmadi. Nekaterim se spet prižiga ogenj in
               posluša cviljenje pekočega mesa. Da ni treba vedno znova vsakemu na univerzi
               razlagati mimoidočim, naključnim in neposvečenim zakaj je kaj dobro, obstaja
               pridobitev, ki se ji reče <q>"avtonomija univerze"</q> in to je pomembna civilizacijska
               pridobitev te zahodne civilizacije. In to pridobitev varovati je glavna naloga
               države, Državnega zbora, vlade in če hočete tudi vladne stranke. To pa tako, da se
               vse, ki nepooblaščeno, brez poziva šarijo po univerzi napoti k ustreznim servisom. Če
               bo vsak naključni popotniki po slovenski javnosti deležen takšne pozornosti in
               zaščite, kot so jo pričujoči iniciatorji peticije, študent Teološke fakultete
               Univerze v Mariboru, potem nekdo, Juri Emeršič, ki se izdaja za študenta FDV, pa tam
               nikoli ni bil vpisan. Torej, če bo komisija na tovrstnih akcijah tovrstnih
               posameznikov gradila obrambo pravic v Republiki Sloveniji, potem nam vsem državljanom
               Republike Slovenije trda prede. In to pred eno nalogo študentov FDV, ki jo  delajo pri enem predmetu, torej
               Univerze v Ljubljani. Torej, tu se, spoštovani gospe in gospodje, legitimira zavržna
               praksa. Obravnavamo zahtevo, da se človeku vzame delo, odstop s pozicije profesorja,
               pomeni izstop iz delovnega razmerja. Torej, ta Lukšič ima štiri otroke, od tega tri
               nedoletne. Ker je podpredsednik opozicijske stranke in ne recimo podpredsednik vladne
               stranke, ki je za povrh še minister, ne bi smel opravljati dela na univerzi, med tem,
               ko tisti drugi lahko, in hraniti svojih otrok. To zahtevo, gospe in gospodje, ste
               uvrstili na dnevni red seje in se boste o njej opredeljevali. Tu ne gre le za poseg v
               pravice profesorja Lukšiča, tu gre za poseg v zdrav razum in temeljna moralna načela.
               S takšno prakso se kitijo samo totalitarni režimi. Kot poslanci imate do tega
               vsekakor pravico, ker delate v skladu z Ustavo, torej v skladu z lastno vestjo. Je pa
               to morda mesto, če mogoče ne zahtevam preveč, da se vprašate kaj ste to za eni
               ljudje? Torej, ko bi obstajala trohica suma v ravnanje profesorja, bi imeli vsekakor
               razlog za razpravo in to po tem, ko bi univerza izčrpala vse možnosti. Potem pa se
               gradi na napačnih dejstvih, na napačnih konceptih in z ljudmi, ki si nadevajo lažno
               identiteto, z ljudmi, ki branijo nedefinirane oškodovanec pred svojimi lastnimi
               domisleki, potem imamo tu veliko težavo. Laž, postane kriterij odločitev in to na
               ravni oblasti. Pazite, tu ni več nek profesor, tu ni več neka opozicijska stranka,
               ampak oblast, ki ima v rokah represivnega organe, organe pregona in tudi možnost, da
               koga vrže iz službe. Torej, lažna javna identifikacija postane praksa, ki jo
               podpirajo najvišji organi oblasti, vladajoča SDS in RKC. Nazadnje so iz univerze
               odstranili štiri profesorje leta 1974 zaradi napačnih političnih stališč. Pustili so
               jim delo vsaj kot raziskovalcem, danes 17 let po prvih demokratičnih volitvah, 16 let
               po razglasitvi samostojnosti in sprejemu Ustave Republike Slovenije, se razpravlja o
               odstranitvi profesorja iz političnih razlogov z univerze. Po njegovem 21-letnem delu
               na univerzi, bo komisija ugotovila, da je iz političnih razlogov opravilno
               nesposoben. Velika odgovornost.</p>
               <p>Če mi dovolite, bi komentiral gradivo. In sicer bom začel pri prilogah. Torej, tukaj
               obstaja nek papir, trije listi, ki ima naslov <q>"Kaj je politika?"</q> Državni zbor, za
               Državni zbor bi pričakoval, da si pridobi kredibilno gradivo torej, da bi zaprosili
               univerzo, fakulteto in pridobili s štampiljko fakultete, da gre tu morda za tisto za
               kar mislite, da gre - za navodila pri predmetu, ki so predmet te obravnave. Tako se
               dela v odgovorni politiki. To, kar je tu, ni nič. V gradivu je nekaj, kar ima naslov
               <q>"Peticija, zahtevamo Lukaičev odstop"</q>. Zdaj, politologi imamo glede peticije neke
               bolj izčiščene predstave. Torej, peticija je neko orodje državljanom, ki so ga
               uporabili za to, da se neka zahteva javnega pomena naslovi na praviloma predstavniški
               organ. Torej, v tem primeru Državni zbor. In če bi bila peticija naslovljena na
               Državni zbor, potem bi bilo vsaj iz tega stališča upravičeno, da Državni zbor to
               obravnava, tu pa vidimo, tu, to je verjetno mišljeno angleški, zgleda da je, celotna slovenska javnost. Torej
               namenjeno celotni slovenski javnosti in Državni zbor se je v tem prepoznal. Torej da
               bi to obravnavali kot peticijo manjkajo nekatere ključne sestavine, ob tej ki sem že
               povedal. Torej kje je ta peticija? Kdo jo je predal? Kdo je prvi podpisani? Kdo so
               sploh podpisniki? Kdaj je bila podpisana? Kdo sploh za tem stoji? Za tem kar je tukaj
               v gradivu ne stoji nihče. Razen pobudnikov seje. To ni peticija.</p>
               <p>Potem je treba ugotoviti predmet zadeve. Torej če je peticija naslovljena na nekega
               posameznika, potem to nima smisla obravnavati v Državnem zboru. Jo je treba predati
               njemu. Če je naslovljena na neko stranko, se to preda stranki. Če je naslovljena na
               kogarkoli, skratka naj gre peticija naslovniku. Vsebinsko, kdo se lahko s čim
               ukvarja. Ali so pobudniki na Teološki fakulteti v Mariboru, so njim kratene pravico z
               neko nalogo pri predmetu temelji politologije na Univerzi v Ljubljani. Ali so njim
               kratene te pravice? To zvezo je vgradil, vsekakor treba vzpostavit, drugače gradivo,
               glede dotične zadeve nesmiselno, nepredmetno. Sicer bomo prišli v situacijo, ko bodo
               peticije, na primer psihiatričnih bolnikov, to vam povem iz izkušnje ko sem bil
               urednik Tribune smo dobivali tovrstne peticije v objavo, zapolnile, zdaj pa zgradbo
               Državnega zbora. Če Državni zbor odpira tovrstnim nepojasnjenim peticijam prostor, bo
               popolnoma diskreditiral ne le to kar počne, temveč tudi svoj obstoj. Taki procesi
               vodijo v zahteve množic po ukinitvi parlamenta in demokracije. To vam govorim kot
               politolog. Gospe in gospodje, predlagatelji tega gradiva se tu vsekakor igrajo z
               ognjem avtoritarnosti.</p>
               <p>Jaz bom nekaj stvari predlagal, nekatere bom pa sproti predlagal. Torej jaz bi
               predlagal, da Državni zbor naroči Centru za kritično politologijo na FDV-ju, izdelavo
               kriterijev po katerih se bo komisija lahko kompetentno odločala katero peticijo sploh
               uvrstiti na dnevni red in katero ne. Torej te zveze, po moji oceni, ki sem jo prej
               zahteval da bi bila to lahko peticija predmet te debate, je verjetno težko najti, ker
               si sicer ne bi eden od pobudnikov, kot sem rekel, razglasil za študenta FDV-ja.
               Gospod Emerščič se je razglasil za študenta FDV-ja, se dal fotografirati in objaviti
               v tedniku Mladina, tako celo, da je zavedel predsedniškega kandidata gospoda
               Peterleta, da je rekel: <q>"Študentje FDV-ja se upirajo peticiji."</q> No Družina se je že v
               naslednji številki opravičila, ker je imela težavo s to identiteto, fakulteta je pa
               zahtevala popravek na to temo. Torej že na tej točki lahko vidimo, da pripravljavci
               gradiva podtikajo komisiji kvazidokumente in kvazidejstva. Takšen pristop ni vreden
               Državnega zbora Republike Slovenije. To s polno odgovornostjo ugotavljam kot
               politolog in tako lahko ob pregledu tega gradiva ugotovi tudi vsak politolog in po
               mojem mnenju tudi vsak, ki ga vodi zdrav razum.</p>
               <p>Torej če hoče komisija dokument oddati in da status nekega dejstva, mora biti tudi
               ustrezno opremljeno. To izhaja moj drugi predlog, da bi olajšali delo komisiji,
               nasploh v Državnem zboru, ker mogoče imajo tudi druge komisije s tem problem. Delo v
               komisiji Državnega zbora je treba organizirati tako da strokovni sodelavec, po
               možnosti politolog, preveri ali je gradivo ustrezno kot dejstvo, verodostojno z
               nosilci idej in zamislimi, tako da komisija razpravlja o verodostojnih dokumentih.
                   S tem bi
               institucionalizirali pravilo, po katerem bi imela strokovna ocena prednost pred
               političnimi kriteriji poslancev o tem kaj je dejstvo. Kot vem, komisija, ta dotična,
               pri meni ni naročila ekspertiza o političnem procesu na tem primeru, bi jo pa z
               veseljem opravil. To kar sem naredil, sem naredil pomanjkljivo. Zaradi tega ker nisem
               imel posebnega časa se s tem ukvarjati, ker sem kot sem rekel prej delal v tem času
               druge zadeve, ki so za mojo stroko bolj pomembne. Torej po bežnem poznavanju te
               zadeve, me zanima kje je v gradivo pobuda pomladka SDS-a, ki je začel ta politični
               proces. Kje je drugo pismo od pomladka SDS-a, ki je dalo nov zagon političnemu
               procesu, ki ga imate na dnevnem redu. Kje so na primer stališče FDV-ja, rektorice
               Univerze v Ljubljani o tej zadevi in kako je možno, da imam jaz kot politolog na
               FDV-ju, o tej stvari bolj popolno dokumentacijo kot Državni zbor Republike Slovenije,
               pazite, najvišji oblastni zakonodajni organ v tej državi. To je, spoštovani poslanci,
               sramota za Državni zbor, ne le za pobudnike te seje in to komisijo.</p>
               <p>V gradivu tudi ni stališče komisije pravičnosti in ...<stage>/Nerazumljivo./</stage>... pri
               slovenski ...<stage>/Nerazumljivo./</stage>... konferenci. Ki je bistveno za zadevo. Na tej točki bi
               morali odpreti celo razpravo o vmešavanju RKC v avtonomijo univerze pa tudi osnovo za
               njen poseg v javni prostor. Dejstva, ki si jih izmislijo, dejstva ki jih povzamejo iz
               stališč podmladka SDS, verjetno niso zadostno opravičilo za to da RKC posegal v javni
               prostor, v domnevno zaščito svoje avtonomije, ki nikoli ni bila napadeno. V osnovnem
               gradivu predlagateljev manjka tudi sklep informacijske pooblaščenke, ki je zdaj bil
               dodan in kar je bilo povedano v začetku seje. Tam bi seveda lahko prebrali, kako mora
               država ravnati v primeru vdora avtonomije univerze. Pooblaščenka je kot zavezanca
               prepoznala univerzo. Ne nekega profesorja. Torej ko država posega v prostor univerze,
               je pot od rektorata navzdol. Ne pa trkanje na vrata profesorjev. Torej je upoštevala
               avtonomijo univerze in ne tako kot Državni zbor, ki se obnaša do profesorja univerze
               kot do tropa ovac, od katerih lahko na klanje odbere katerokoli in kateregakoli in
               kadarkoli. Od tu lahko nadgradimo prejšnji sklep, da pobudniki seje, ne le da
               predlagajo uravnavo neverodostojno gradivo, temveč so naredili nedopustno selekcijo,
               zakrivili neko malomarnost o kateri sedaj lahko presojamo ali je bila narejena zaradi
               nepoznavanja ali pa je bila narejena zavestno, iz političnih, psihopatoloških ali
               kakšnih drugih nagibov. O teh drugih naj presojajo drugi, ki so za to bolj
               kompetentni. Moje je, da sodim o politoloških vidikih in o tem bom tudi dal svoje
               stališče.</p>
               <p>Torej nujno bi bilo v gradivo dodati stališča in izjave pristojnih za univerzo in
               stroko. Torej med drugim vsaj ministrice za visoko šolstvo, dveh izjav rektorice
               Univerze v Ljubljani, dekana FDV, politološkega društva Slovenije. Zakaj so ta
               slednja gradiva nujna v tej razpravi? Ker gre za specifičen resor. Specifično stvar,
               torej univerzo in specifično stroko znotraj te univerze. Peticija o tem ali je kirurg
               uporabil pravi rez pri operaciji, ali je pri tem politiziral, bo slej kot prej morala
               iskati odgovor pri kirurgiji. In še to specialne smeri in nato še pri politologiji,
               da se konstituira dejstvo na osnovi katerih se bo pa dalo nadgrajevati politično
               debato ki je tu tako priljubljena. Drugače  smo prepuščeni svojim okusom in predstavi o lepoti, o čemer pa že za
               časa Rimljanov se je vedelo <q>"De gustibus non est disputandum"</q>, da se zato o tem ne
               razpravlja, ker so razlike nezvodljive na skupni imenovalec. In ker prav te razlike
               tvorijo skupnost, ignoranca celega področja kaže, da gre tu za neko razumevanje
               politike, ki je predmoderno, ki tiči globoko v fevdalizmu, kjer je še papež potrjeval
               monarhe. Univerza v Ljubljani se je do te teme, ki je predmet izjave komisije, že
               dvakrat javno opredelila. Rektorica, profesorica, dr. Andreja Kocjančič je že
               19.10.2007 za STA povedala naslednje: <q>"Profesorji so na univerzi izvoljeni po strogih
               mednarodnih merilih, kar pomeni da svojo stroko poznajo dobro. Poseganje v to kar
               počnejo je najprej v pristojnosti stroke fakultete in univerze, nenazadnje avtonomijo
               univerze tudi zato ustavno določena. Univerza ima vzvode in mehanizme, da preprečuje
               morebitne odklone če bi do njih prišlo. V primeru politologije je zadeva dodatno
               občutljiva, ker se dotika politike, vendar morajo študentje poznati tudi praktično
               plat politike če hočejo biti dobro usposobljeni. Kot mi je znano prof. Lukšič
               tovrstno metodo uporablja že vrsto let in ni bilo nobenih pomislekov ali pritožb.
               Prepričana sem, da vsi profesorji na tej univerzi vedo kaj delajo in to počnejo v
               korist študentov in univerze."</q> Dodatno pa še 30.10.2007 prav tako za STA, ko je
               pojasnila da vsebino peticije ki poziva k odstopu Igorja Lukšiča z mesta
               podpredsednika stranke SD in profesorja na Fakulteti za družbene vede, sicer ni
               podrobno seznanjena, da pa po njenem mnenju opravljanje delovnih obveznosti ne more
               biti razlog za morebitne ukrepe iz tega naslova. Po besedah rektorice mora zahteva za
               odstop profesorja temeljiti na bolj oprijemljivih elementih kot je zgolj peticija.
               Profesor Lukšič je nosilec predmeta temelji politologije na FDV, ki vključuje tudi
               praktično delo v obliki modela opazovanja z udeležbo nepolitičnega dogajanja. Pri tem
               se nikoli ne zbira osebne podatke o predmetu opazovanja. Kocjančičeva je dejala, da
               ima zagotovila, da se zbrani podatki uporabljajo zgolj za namene izdelave seminarske
               naloge in nikoli za kaj drugega. Dodala je, da na univerzi niso prejeli nobenih
               pritožb na to temo. Torej kljub temu, da rektorica daje izjave, je ni v gradivu in
               kljub temu danes poslušamo isto zgodbo.</p>
               <p>Kot rečeno. Na to, torej 2. novembra komisija pravičnosti in mir ugotavlja, da se
               rektorica oziroma univerza ni ustrezno opredelila. Torej škof nad rektorico. To je,
               drage poslanke in poslanci, delo za Državni zbor. Torej ne le da manjka stališče, kar
               bi ugotovili, recimo, če bi šlo za akademsko razpravo, gre za to, da ste šli mimo
               univerze, da je ne priznavate poslanci v obstoječi obravnavi. Ker spet ni le
               nepoznavanje pravnega reda te države, političnega sistema, politične kulture ki gradi
               na avtonomiji podsistemov za katerega ste nekako pristojni da ga urejate. Manjka tudi
               izjava liberalne akademije in manjka obširnejše pojasnilo Lukšiča objavljeno v Delu.
               Manjkajo tudi članki z naslovom, na primer <q>"Janšev podmladek napadel podpredsednika
               SD."</q> Pa kakšen članek z naslovom "Lukšič na zatožni klopi. Poslanci SDS in NSi ga
               obdolžijo ...<stage>/Nerazumljivo./</stage>... metod vohunjenja pri mašah." In podobno. Torej
               gradivo konstruira neko realnost ki je povsem izkrivljena. Moja ocena kot politologa
               je, da ne gre za malomarnost pobudnikov, niti za neznanje, temveč za politično
               slepoto, ki onemogoča vpogled v realnost preverljivih dejstev. Za pobudnike so
               preverljiva dejstva grožnja za celo njihovo politično držo. Beg pred dejstvi jim šele
               omogoči, da se gredo politiko. Namesto da bi nadgradili dejstva s svojimi političnimi
               stališči, dejstva ignorirajo. Da bi se šli lahko neinformirano, manipulativno,
               zavržno politiko, ki razgrajuje demokratične standarde dosežene v Republiki
               Sloveniji. Pobudniki so nad univerzo, so nad dejstvi, vendar pobudniki so žalostno
               dejstvo.</p>
               <p>Kot politolog vam predlagam, da obravnavate vsa empirična dejstva, ki so povezana s
               pogromom zoper profesorja Univerze v Ljubljani. V tem smislu predlagam, da se tudi
               dopolni ta gradiva v smislu resnicoljubnosti in etike ravnanja javnih delavcev,
               zlasti poslancev v Državnem zboru. Naslednji del je kronologija. Pobudniki ugotavljajo tako: V sredini
               meseca oktobra je slovenska tiskovna agencija poročala zavajajoče dejstvo. Dogodki so
               si sledili tako: V četrtek 18. oktobra dopoldan, torej tri dni pred volitvami prvega
               kroga za predsednika Republike Slovenije pismo SDM podmladka SDS. Takemu pismu
               javnost ne bi namenjala pozornosti, če bi ne bil uvrščen med vesti STA, ki jo vodi
               tesna sodelavka SDS. Kaj si en pomladek ene od strank misli o neki nalogi, na neki
               fakulteti, gotovo ni vest ki bi zanimala slovensko javnost. O tem, kar je nenavadno
               za tiskovno agencijo je STA še isti dan, torej 18. oktobra napisala avtorski članek
               in ga objavila na svoji strani. V tej akciji je s svojo topovnjačo nastopil tudi
               vodja poslanske skupine SDS gospod Jože Tanko. Pridružili so se še tiskovni
               predstavnik slovenske škofovske konference dekan Pravne fakultete, ki je bil svoj čas
               notranji minister v Demosovi Vladi in tesen sodelavec predsednika SDS. Sledilo
               zagrevanje klime, zlasti preko državne televizije in nato poročanje vsaj devetih
               drugih medijev. To je bil prvi udar, torej 18. Zadeva se torej ni začela tako da bi
               slovenska javnost izvedela, torej neko naravoslovno dejstvo se je ugotovilo, pojavilo
               se je sonce. To dejstvo je bil plod politične akcije SDS. SDS se je potem
               organizirala tudi po celi Sloveniji. Nisem tega do vseh por raziskoval, imam pa vtis
               na osnovi tega ker je neka celjska organizacija SDS piše v Družino svoj avtonomen,
               neodvisen pridonos zgražanju in vsesplošni prestrašenosti pred profesorjem ki ogroža
               vernike in slovensko javnost. Potem domžalski podmladek SDS spet z vso potrebno
               neodvisnostjo in izkazom svobode volje zliva ogenj na profesorja v nekem lokalnem
               časopisu. Nisem vsega gledal, ker je tega vendarle preveč in ni to moja glavna stvar
               bila v tem času. Zato ostajam pri teh dveh dejstvih, ki dajeta slutiti, da gre za
               voden postopek od samega začetka.</p>
               <p>Kot vidite že iz poteka dogodkov ni šlo za raziskovalno novinarstvo, ni šlo za
               kritično poročanje, temveč za politično SDS, ki je zmanipulirala svoj podmladek in
               nato še ustrezne medije. Malo je namreč verjetno, da je podmladek SDS zmanipuliral
               vrh stranke in še dodatne akterje. Formulacije so presenetljivo podobne pri vseh. Gre
               za skrbno načrtovano predvolilno politično akcijo. Tipično je potem poročanje Družine
               28.10. ki se sklicuje na STA in dodaja še nekatere svoje raziskave, raziskovalne
               rezultate lastnih predsodkov in fantazem. Torej že takoj sem pojasnil, že takrat 18.
               za STA za kaj je šlo.  Torej,
               že takoj sem pojasnil, že takrat, 18., za STA, za kaj je šlo. Da torej to ni bila
               raziskava - mi raziskovalci vemo, kaj je raziskava, to ni bila raziskava, o tem je
               tudi kolega Gaber govoril na tej komisiji, kaj je raziskava -, temveč naloga o
               pedagoškem procesu, ki ne zbira podatkov in nima zveze z nadzorom ali vohunjenjem.
               Seveda slepota za dejstva ni popustila. Konstrukt je dobil nov politični zagon, ki je
               bil vezan na spremembo taktike v predvolilnem boju za predsednika republike. Torej,
               sledil je drugi krog volitev in drugi krog pogroma. Spet najprej pismo SDM, podmladka
               SDS, to je bilo 22. ali pa 23. oktobra, ki ga je podkrepila še Poslanska skupina SDS.
               Ponovljeni isti očitki, in kljub temu, da se je že nabralo nekaj pojasnil s strani
               profesorja, sledi nova faza, in šele tu se pojavi ta peticija, o kateri je tu govora,
               ki je na mizi neke druge komisije, tokrat komisije Državnega zbora. Torej, 29.
               oktobra se pojavi ta peticija, po tem, ko imamo že dve pismi podmladka SDS, in po
               tem, ko imamo že dvakrat izjavo Poslanske skupine SDS. Ta torej tako imenovana
               peticija ima svojo dolgo politično brado in je bila izmišljena samo zato, da zgodba
               ne bi zastarala. S padanjem popularnosti Vladi in SDS naj bi peticija vrnila nov
               zagon. Volilni rezultat kandidata SDS Lojzeta Peterleta pa je pokazal, da tovrstne
               peticije politične teže nimajo; to bi jaz lahko ugotovil kot politolog.</p>
               <p>In ostanimo malo pri tej peticiji. Po vsebini je to besedilo podmladka SDS. Jaz sem
               to pogledal, lahko pogledate tudi drugi in boste videli. Torej, zahteva po odstopu
               profesorja in podpredsednika, strah pred nadzorom Cerkve in tako naprej. Torej,
               peticija gre takole: <q>"Podpredsednik Socialnih demokratov Igor Lukšič,"</q> oziroma zdaj
               Bratko, kot je verjetno mišljeno, <q>"je kot predavatelj..."</q> Torej, <q>"podpredsednik
               Socialnih demokratov je kot predavatelj..."</q>. Poglejte, to je zanimivo, zakaj tu ne
               piše <q>"oče štirih otrok, srečno poročen z ženo Marto, ne ločen, pol plešast, voznik,
               je kot predavatelj..."</q> Se sliši smešno, ne? Meni se sliši smešno tudi to, namreč, <q>"to
               je delal profesor Igor Lukšič, kot profesor Fakultete za družbene vede, je izdal
               navodilo študentom."</q> Ni izdal navodila študentom, ampak je že prvo uro, takrat, ko je
               objavil, kaj so obveznosti pri tem predmetu, študentom povedal, da bodo šli opravljat
               neko nalogo, katere osnovni cilj je, da se senzibilizirajo za vprašanje političnega v
               nekih zelo <q>"rajclih"</q> okoliščinah, kot je obiskovanje ali pa obisk verskega obreda. Ne
               bom šel zdaj tu v detajle. Torej, ni izdal navodila in jim naročil, ampak je bil to
               del študijskega procesa, za katerega študent dobi 0,5 kreditne točke ali eno desetino
               obveznosti opravlja, kar pomeni, 10 do 15 ur naj bi na tem porabil. Gre tja, se
               senzibilizira in opravi diskusijo s tremi ali petimi in o tem piše poročilo, torej, o
               debati predvsem piše poročilo. <q>"In je naročil, naj po končanem obredu spremljajo
               obnašanje občanov in si zapisujejo..."</q> Torej, jaz občudujem to kreativnost piscev,
               kaj vse so lahko razbrali iz tistih navodil. <q>"Naj po končanem obredu spremljajo
               obnašanje občanov in si zapisujejo...,"</q> tega nikjer ne piše, tega tudi nihče in
               nobeden ni govoril. Če bi šli vprašat te študente, bi jim rekli, ej, pa kaj vam je!
               <q>"Podpredsednik SD Igor Lukšič kot predavatelj za družbene vede študente predmeta...
               izrablja za dejavnost...,"</q> torej, to je pa že kar konstatacija dejstva, <q>"ki jo je v
               totalitarnem režimu izvajala politična policija Komunistične partije Slovenije."</q>
                   Poglejte ena zadeva, ki je
               tu zelo pomembna. Oblast lahko izrablja tisti, ki je na oblasti. Torej v našem
               primeru SDS in ne tisti, ki ni na oblasti. Problem totalitarnega režima je bil v tem,
               da je vladajoča partija, vladajoča partija, uporabljala tajno službo za svoje cilje!
               Vladajoča partija, ne opozicijska partija in ne neki profesor na fakulteti.</p>
               <p>Tovrstna Lukšičeva predavateljska dejavnost slovenske državljane v spominu ponovno
               vrača v čase, ko so se morali mnogi skrivaj udeleževati verskih obredov, ker so se
               bali posledic.</p>
               <p>Poglejte tu bom povedal svojo zgodbo pa ocenite koliko je bilo... Kam koga kakšen
               spomin vrača. Predvsem verjetno vrača spomin nekoga, ki je rojen po letu 1980 v čase
               pred leti, recimo petdeseta, šestdeseta leta. Šestdeseta leta po vaši terminologiji
               sredi totalitarnega režima. Proti volji staršev se krsti otroka v katoliški cerkvi.
               Oče, član zveze komunistov gre k sekretarju in ga vpraša kaj naj naredi. In kaj reče
               sekretar? Hej Lojze, Jože, saj nisi edini, sprijazni se s tem.</p>
               <p>Torej ta totalitarna partija je v tistem času imela tako močno oblast nad RKC-jem v
               šestdesetih letih, da tistemu, ki se spomin vrača na tiste čase ima verjetno
               težave.</p>
               <p>Zdaj, če smo že pri tej zadevi. V letu 1994 se odloči ena gospa, da da krstiti vse
               tri svoje otroke in se oglasi pri župniku in reče: <q>"ne bom jih krstil, ker te premalo
               ali sploh ne vidim."</q> Torej toliko o tem v tem odstavku. In mimogrede, če že
               tekmujemo. Moji trije otroci so bili pri krstu v katoliški cerkvi, dva sta bila pri
               birmi in eden se pripravlja za birmo. Po zagotovilih kolega Štuheca, profesorja na
               Teološki fakulteti ta tretji ne bo imel problemov zaradi tega procesa pri birmi.
               Torej njegovo prostodušno priznanje, da dogajanje v verskih skupnostih nadzira
               kontinuirano in tako naprej je dodaten dokaz, za arogantno in brezkompromisno zlorabo
               študijskega proces. Dobro, to je stvar stila, baročnega.</p>
               <p>Potem imamo naprej. Dejanje Lukšiča je nezaslišan in grob poseg v z Ustavo
               zagotovljena pravica posameznika do svobode govora in do svobode veroizpovedi. Glejte
               pa to ni predmet te debate ampak, ker smo že ravno v Državnem zobru, ob Ustavi
               obstaja zakonodaja in volilna zakonodaja predpisuje za čas volilnega molka prepoved
               politične propagande. Torej svoboda govora je na ta dan omejena. Prepoved politične
               propagande. Tisti, ki se tu uvajajo na Ustavo gre proti zakonu. Torej nisem jaz
               naslovnik tega. Naslovite to zahtevo na Državni zbor, naj spremeni zakon o volitvah.
               Predlog naj volitve prestavi na delovni dan  ali pa naj ukine volilni molk. Volilni molk ni stvar vseh držav je
               samo stvar tistih držav, ki hočejo imeti nek poseben svet odnos s politiko. Mislim,
               da je prav, da bi ta država profanizirala politiko torej da naredimo iz te politike
               normalno dejavnost. To bi bil en prispevek k temu. Torej ta zadeva nima zveze s
               prakso profesorja.</p>
               <p>Torej podpisniki peticije pozivajo univerzo, to se je že zgodilo, pozivajo Boruta
               Pahorja, ki je že tudi odreagiral, pozivajo državljanke in državljane, da obrambo
               svobode govora in drugih odstavnih pravic podprejo našo peticijo. To ni problem, to
               točko podpišem tudi jaz. Jaz sem zmeraj za obrambo svobode govora in tudi predstavnik
               pravic, predvsem pa pravice do dela in enake pravice do izražanja političnih stališč
               tudi za profesorja univerza ali pa predvsem zaradi njih, da ne bo politika na
               slovenskem tako oropana znanja kot kažejo trendi.</p>
               <p>Seznaniti Svet Evrope, to bi jaz podprl samo to boste imeli problem s predsednikom
               Vlade, ki ni za to, da umazano perilo peremo pred evropsko javnostjo. Tudi
               predsedniki držav in Vlad Evropske unije kar seznanite o tem in varstvo za človekove
               pravice in druge institucije Evropske unije, se bodo imele s čim ukvarjati, s tem
               celim primerom. Torej toliko o tem gradivu o tej peticiji.</p>
               <p>Torej, da bi ne imeli tovrstnih problemov bi jaz predlagal, ne tukaj Državnemu
               zboru, to predlagam pristojnim, da v kurikulum Teološke fakultete vpeljejo predmet
               politični sistem Republike Slovenije in temelji politologije kjer bi se študentje
               naučili med drugim tudi kaj je peticija, kako streči, komu naslavljati tovrstne
               zahteve. Torej to kar imamo pred sabo pa je politični pamflet, ki ima mesto v
               političnem življenju in ki ga javnost lahko tudi podpisuje in se celo včlanjuje v
               takšno stranko s takšnim programom nima pa zveze z javnim pomenom in bi si želel, da
               tudi ne z Državnim zborom. Torej smo še zmeraj pri ...<stage>/nerazumljivo/</stage>... to smo zdaj
               pri peticiji 29. oktober. Potem sledi 2.11. Komisija pravičnosti in miru pri
               slovenski škofovski konferenci s podpisom škofa RKC in profesorjem ljubljanske
               univerze ugotovi končno inkvizicijsko dejstvo. Pravi tako: dejstvo je, da je profesor
               dr. Igor Lukšič s svojim tajnim raziskovalnim delom pridobival osebne podatke in
               informacijo občutljivega značaja kamor sodijo informacije o političnem in o verskem
               prepričanju posameznikov. In od tu je izpeljana cela plejada obtožb, ki smo jih že
               slišali prej začenši s podmladkom SDS-a.  Torej čista izmišljotina, ki ni več samo dolžan izraz pretirane fobije
               v skrbi za status RKC in vernike temveč vključitev v politično akcijo in to na
               dozdevnih dejstvih, ki jih je sproduciral neodvisni in avtonomni podmladek SDS-a. Tu
               je dragi poslanci delo za Državni zbor.</p>
               <p>Za to komisijo se tu odpira torej pomemben problem vezan na človekove pravice. Ali
               ima vsak državljan pravico, da se ga v javnosti omenja v skladu z dejstvi ali ne? In
               to preverjenimi dejstvi! Ali so potikanja ene od oblasti RKC in še pred tem politične
               stranke SDS, Vladne stranke, stranke oblasti. Torej ne bi temu posvetili kakšno sejo
               z nalogo, da se ugotavlja vzroke kar sodi tudi v del okrog komisije.</p>
               <p>In zdaj nek zaključni. <q>"Cezar non supra gramatikus"</q><stage>(?)</stage> torej oblast ni nad stroko!
               Cesar ni nad slovnico! Torej parlament ni nad univerzo, politika ni nad stroko.
               Jemati si pravico, biti nad stroko pomeni vrnitev v pred civilizacijsko dobo.
               Demokracija kot vladavina ljudstva ni vladavina brez strukture temveč izgrajevanje
               strukture. Populizem gradi na ljudstvu kot masi na naravnem surovem ljudstvu, ki ni
               organizirano v družbeno in politično strukturo. Zato vsak populizem razgrajuje
               demokratične strukture in institucije. Proces je slovensko demokracijo tovrstno že
               načel. Torej kriterije, ki jih univerza gradi več sto let, pred kratkim je bilo
               praznovanje devetsto letnice prve univerze v Boloniji, ne more neka naključna
               kreatura pa če tudi je to študent teologije ali poljubni poslanec spraviti z enim
               samim zamahom pod preprogo ali vreči v smeti v zameno pa ponuditi svoje predsodke. S
               tem je dragi poslanci opravilo že razsvetljenstvo, dvesto let nazaj. Razsvetljenstvo
               je prineslo nek civilizacijskih standard, ki je tudi v tem, da predsodek ne sme biti
               vodilo javnega delovanja temveč mora to biti preverljivo, empirično dejstvo.
               Vladavina predsodka je samo drugo ime za svojeglavost, samovoljo, ki je temelj
               avtoritarnih režimov. Samo v takšnih režimih ena sama oklicana glava odloča o vseh
               usodah v državi in po možnosti potika svoje izjave naključno mimoidočim praznim
               glavam, da v njenem imenu dajejo izjave in držijo politični proces praznine pri
               življenju.</p>
               <p>Torej kritična misel si odmerja drugo nalogo. Išče argumente za svoj obstoj, ne
               posega po političnih mehanizmih in ne postavlja zahtev v političnem procesu in v
               prostoru. To kar imamo naslikano v celoti, o čemer sem govoril. Pred sabo je
               eksperiment po katerem se bo glede na rezultat presojalo ali se da Republiko
               Slovenijo kot državo še naprej demontirati ali ne. Proces ukinjanja avtonomije RKC,
               univerze, stroke v primeru politologije, stranke, opozicije, Državnega zbora, Vlade je tu na preizkušnji. Vsaka
               od avtonomij ne pomeni samo svobodo nevtralnega samo odločanja temveč tudi odgovorno
               ravnanje navzven. Če si RKC v podobi škofa in komisije pravičnosti in miru izmišljuje
               stvari, izmišljuje dejstva, da bi dobilo alibi za poseg v stroko, politologijo in
               univerzo. Če se v tej gonji povezuje z vladajočo stranko je tu konec avtonomije RKC,
               konec je tudi avtonomije stranke. Če si vladajoča stranka SDS domišlja, da lahko
               postavlja vodstva drugih strank; konec je tudi avtonomije medijev, ko so preko STA in
               državne televizija posredno ali neposredno obvladovanje medijev do nesmisla, ta
               eksperiment ni brez možnosti. Ima veliko možnosti, da uspe! Na žalost.</p>
               <p>Ko bo Vlada postavila rektorico pred odločitev ali vrže na cesto enega rednega
               profesorja ali pa pristaja na zmanjšanje sredstev za univerzo za 10%, kaj bo storila?
               Vrgla bo profesorja na cesto! Ko bo stranka postavljena pred dilemo ali jo z zakonom
               prepovejo ali pa zamenja podpredsednika, kaj bo storila stranka? Zamenjala bo
               podpredsednika. Nihče v Sloveniji se zaenkrat ne zaveda, da je to v igri preveliko
               več kot usoda enega profesorja. Slovenija je pred tem ali bo SDS uspelo zaključiti
               proces vzpostavljanja avtoritarne enostrankarske države ali pa se bo proces obrnil v
               drugo smer. V odpiranje svobode in v to, da bomo začeli spet po vzoru protestantskega
               gibanja in velikega Trubarja loviti svetovne tokove. Neokonzervativizem nima
               potenciala, da bi se spopadal za svoje pozicije v družbi z argumenti. Vsaj to kar
               počnejo pobudniki tega sestanka ni novo. Poglejte <q>"Bushizem"</q> v ZDA, poglejte <q>"the
               profesors"</q> sto in en <q>"most dangerous academics in Amreica"</q>, to je ta knjiga, ki
               sledi, jaz sem tu samo prvi, sledili bodo še Vlado Miheljak, Miha Kovač in tako
               naprej. Spisek je gotovo dolg!</p>
               <p>Torej njegov potenciali so omejeni, napredek znanosti in nova spoznanja ga rine v
               obrobje, ker se noče prilagajati ta neokonzervativizem. Zato uvaja mehanizme
               renaturalizacije, na tej točki vam priporočam to knjigo Jũrgen Habermas: Med
               naturalizmom in religijo, torej ponovnega vračanja v naravno stanje, vzpostavljanja
               razmer v katerem je človek človeku volk, torej omakevalistično in
               ...<stage>/nerazumljivo/</stage>... situacijo, tam so dovoljena vsa sredstva, tam ni resnice in zato
               ne laži. Tam ni dejstev temveč le ena sama dogma. In to civilizacijsko vprašanje,
               gospe in gospodje, SDS, je postavljeno na dnevni red te seje in te države Republike
               Slovenije leta 2007. Kot politolog moram Državni zbor in slovensko javnost opozoriti
               na ta trend. Torej povzetek ugotovitev pri razkrivanju vzrokov za to peticijo in
               zato, da smo danes sploh tu.</p>
               <p>Pri predmetu temelji politologije, prej obči politologije se naloga opravlja že od
               leta 1998, v volilnih letih, torej doslej petkrat. Kako to, da je zadeva doslej
               delovala ne strašilno, da noben od vernikov ni bil prestrašen, noben od študentov ni
               protestiral, noben od podmladka SDS-a ni čutil potrebo, da o tem obvesti slovensko
               javnost. Noben drug se v to ni spotikal! Zakaj torej letos, leta 2007 takšen strah
               najmočnejših političnih sil, najtrdnejše oblasti, SDS, Vlade, RKC, študentov
               teologije  Torej kaj je tisto,
               kar jih letos ogroža, še lani pa jih ni. To je vprašanje. Če hočemo odgovoriti na
               vprašanje kaj je vzrok. Moj odgovor je znan. Vse te ogroža sprememba trenda, ki je v
               svetu začela s porazom <q>"Bushizma"</q> na volitvah v kongres novembra 2006. Konec je
               neokonzervativizma<stage>(?)</stage> v svetu. Trend se obrača. ...<stage>/Nerazumljivo./</stage>... v kateri se je
               dalo brez argumentom, z neznanjem, brez dejstev brazdati po javni sferi, ta doma je
               za vekomaj izpuhtela. In tu je prilika za univerzo in profesorja da stopijo v
               javnost. To je edina politika v katero verjamem in tudi zato sem danes tu. Glede
               raziskav, ki si jo tako širno želite pa bi predlagal, da kot posamezniki ali pa kot
               vplivni ljudje v strankah in v Vladi naročite te raziskave, ki jih zdaj že kar vidite
               z rezultati, pri Fakulteti za družbene vede in z veseljem jih bomo naredili. Imamo
               napreč velike probleme, ker nas zadnje čase zapostavljajo, sredstva za družboslovje
               se zmanjšujejo, vpis na fakulteto ministrstvo zmanjšuje in tudi zato sem tu da
               predstavim tej komisiji ta mali problem. Torej raziskave bi mi z veseljem delali,
               tudi take kot si jih vi želite. Samo treba jih je naročiti in seveda tudi plačati.
               Zato je Fakulteta za družbene vede dobro usposobljena in tudi univerza.</p>
               <p>Zdaj pa še ...<stage>/Nerazumljivo./</stage>... Poglejte, kako je to podcenjujoče, da bi nek
               profesor naročil študentom da gredo nekam. Jaz sem bil pri več birmah, bil sem pri
               več krstih. Ljudje pridejo v cerkev s kamero in snemajo. In jaz bi zdaj bil lahko
               tudi prestrašen in bi rekel: <q>"Kaj bodo s temi posnetki naredili? Kam jih bodo
               poslali? Kdo me bo nekje počakal?"</q> Pa nisem prestrašen. Pa me snemajo. In mimogrede.
               Z veliko duhovnikov imam zelo dobre odnose in ne mislijo da jih kdorkoli ogroža, ker
               imajo dobro urejen status tudi z vatikanskim sporazumom, tako imenovani vatikanskim
               sporazumom, s pozicijo ki jo imajo v državi, z lastnino ki so jo dobili, skratka ni
               nobenega razloga, da bi bila katoliška cerkev, niti verniki od ene naloge prizadeti.
               Kar se je seveda tudi pokazalo. Toliko za enkrat. Se bom pa še vključil. Hvala za
               besedo.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp9">

               <speaker>PREDSEDNIKA MAJDA POTRATA:</speaker>

               <p>Hvala prof. dr. Igorju Lukšiču. Začenjam razpravo in vas hkrati spominjam, da imamo
               tudi predlagane tri sklepe. Jaz nisem bila obveščena, da bi predlagatelji zahteve za
               to sejo oziroma za to točko kakorkoli želeli preoblikovati sklepe, zato prosim ko
               boste razpravljali, če razpravljate tudi o predlaganih sklepih, tako da bi po končani
               razpravi lahko opravili glasovanje. K razpravi se je javil poslanec dr. Gaber. Za
               njim sem se k razpravi javila sama.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp10">

               <speaker>DR. SLAVKO GABER:</speaker>

               <p>Najlepša hvala gospa predsednica. Jaz priznam da sem bil vseskozi v zadregi in tudi
               ta trenutek ta zadrega ni nič manjša, ali naj danes sploh sodelujem na tej seji, na
               seji te komisije. Ta današnji
               dan je vsekakor, minimalno rečeno, slab znak za slovensko demokracijo. Najverjetneje
               pa je in bolj ko bomo vlekli s to razpravo, tudi žalosten dan za ta parlament. Raven,
               na katero se spuščamo, je resda pod vsako še smiselno ravno za take organe kot je
               naš. To je slabo za državo, to je slabo za visoko šolstvo v tej državi, to je zelo
               slabo za študentarijo te države. V dveh delih. Tako v tistem delu ki se čudi temu da
               je to mogoče, kot v tistem delu, ki je bil tako ali drugače vzpostavljen v to, da se
               to igro z nami kot parlamentov in s to državo gre. Povsem mogoče je da nekdo verjame,
               da tukaj razpravljamo o nedolžnih stvareh. Podobno so verjeli tisti, ki so metali iz
               univerza leta 1974 štiri profesorje. Zdelo se jim je pač, da so ti ljudje šli
               predaleč. Niso zadosti spoštovali reda, ki se je takrat zdel zveličan. To naj ne bi
               imelo prav nobenih širših posledic, ampak ko ve neki točki ne ločimo več kaj je stvar
               univerze in kaj je stvar politike, takrat smo zelo daleč. Morda lahko to komu koristi
               trenutno. Politično koristi. Dolgoročno mu ne more. Ni teorije. Jaz v Slovenijo
               preveč verjamem, v trdnost struktur, mrež, demokratičnosti v tem prostoru tistih ki
               so jih pomagali zgraditi, nekateri ki so danes na oblasti. Da bi verjel, da bo ta
               tragedija, tragikomedija, bilo bi res komično če ne bi bilo tudi tako tragično,
               uspela in da bo nekdo dobil niti volitev leta 2008 s tovrstnimi pristopi, ki jih jaz
               vidim v kontekstu. Ta zgodba, da je danes tukaj pred nami reden profesor Univerze v
               Ljubljani, ki se pred nami zagovarja zakaj. Zadev študijskega procesa gre skupaj s
               pridigo, namenoma uporabljam to besedo, ki smo jo ...<stage>/Nerazumljivo./</stage>... slovenskim
               novinarjem in novinarkam, prav tako iz tega parlamenta pred približno tednom dni. To
               je isti del zgodbe. Celo zgodba povezana s tako imenovano antitajkunsko revolucijo v
               Sloveniji je iz istega dela. Jaz sem prepričan da to ne bo uspelo. Da ta prostor tega
               ne bo pustil. Če pa bo, potem pa sodelujemo pri nečem o čemer jaz ne bi želel
               politično sploh ne sodelovati, ampak bi bil zelo hvaležen če bi lahko ta
               ...<stage>/Nerazumljivo./</stage>... šla mimo nas vseh.</p>
               <p>Žal mi je, govorim iskreno, tudi zato da nekateri od tistih ki jih sam kljub
               razlikam, tudi nasprotjem političnim, spoštujem kot ljudi, ne potegnejo poteze ki bi
               bila edino logična.  To je
               umik odpoved k tej točki, ki jo imamo danes na dnevnem redu. Še posebej, ko ste
               slišali celo kronološki prikaz poteka operacije, jaz ne verjamem da kdo globoko v
               sebi lahko verjame, da dela dobro, ko sodeluje v nečem takem. Tega ni mogoče verjeti,
               če za pet minut premisliš, če se pokaže, da so na peticiji celo podpisani ljudje, ki
               se izdajajo za študente fakultet na katerih nikoli niso študirali. Če se pokaže, da
               je daleč od tega, da je šlo za vohunjenje ali kaj podobnega potem je dolžnost nekoga,
               ki kaj da nase, da to umakne nazaj. Če pa kdo ob vseh pojasnilih še vedno verjame, da
               je tisto kar obravnavamo metode tajnega policijskega opazovanja. In če kdo verjame,
               da je šlo za vohunjenje, kdo verjame, da je za to potrebno koga izpustiti iz
               delovnega razmerja ali pa ga siliti da se naj neha politično udejstvovati potem jaz
               ne razumem kakšen je habitus te osebe, kakšen je način razmišljanja?</p>
               <p>Z marsičem se je mogoče igrati, tudi z ognjem ampak ko je nevarno, da boš zažgal
               hišo v kateri to počneš takrat tega ne počneš več. Mi se s tem igramo. Ne vem, če bi
               nam razlagali danes tukaj profesorji dr. Tine Hribar, dr. Rus, dr. Arzenšek, dr.
               Jerovšek, danes so precej razpršeni kolikor razumem, politično, ki so preživeli
               zagovore in tudi odstranitev iz univerze. Kako je to izgledalo, ali bi se nam zdelo
               podobno nedolžno? Bilo pa je podobno absurdno. Sedeli so pred komisijami, ki niso o
               njihovem delu vedele prav nič kar bi bilo potrebno delati zato, da bi ga lahko
               sodile, ki so bile kvalificirano nekvalificirane zato, da bi presojale ampak so
               presojale. Kako si je mogoče kaj takšnega privoščiti? Mi sodelujemo v tem procesu.
               Jaz predlagam, da s to farso končamo, ker to je v sramoto tradicije, ki je tradicija
               na primer osemdesetih, demokratizacije. To se uvršča v sramote, ti pa pretep skorajda
               v boj novinarja v Sloveniji. To je iz istega registra. Kdor razume, da je tisto
               grozno dejanje in je sramota za to državo, da še do danes ni zmogla priti do konca
               tej zgodbi. Kdor razume, da spada v polje naših sramot iz preteklosti to kar se nam
               je dogajalo v pobijanju v drugi vojni, v tistem kar se je po vojni zgodilo in tako
               naprej, ta mora razumeti, da se igramo z ognjem. Tega ne smemo početi, zato pravim.
               Če kaj razumem.</p>
               <p>Vzemimo si gospa predsednica deset minut časa in razmislimo o tem kar počnemo. Če
               bodo tisti, ki so vložili peticijo, ki me manj zanimajo; razumem, da so leta in so
               leta v življenju ampak predvsem tisti, ki so vložili zahtevo za to, da mi pošiljamo
               okrog po svetu lastno sliko, ki je te vrste, na tiste se obračam in jih prosim, da
               naj razmislijo ali bomo nadaljevali s farso, ki smo ji priča. Če bodo po desetih
               minutah še vedno verjeli, da je to potrebno nadaljevati potem jaz sedaj povem, da jaz zelo verjetno ne mislim
               sodelovati v tem. Ne vidim razloga! To je zunaj tistega kar je zame še sprejemljivo.
               Za politiko velja v tej državi nekaj napačnega, da je v enem kosu in je vsa na sebi
               slaba. Mi utrjujemo podobo nečesa takšnega kadar ravnamo na ta način. V resnici je
               polje politike tisto polje o katerem se je potrebno naučiti marsičesa in je potrebno
               skleniti marsikakšen kompromis vendar pa je tudi polje v katerem je mogoče narediti
               dosti smiselnega in nekaterih stvari ne smeš narediti nikoli, če hoče politiki dobro.
               Jaz mislim, da nadaljevanje te zgodbe spada v to polje. Spada v polje tistega česar
               ne smemo početi zato, ne vem, če je to proceduralno mogoče potem bi predlagal, da si
               vzamemo ta čas za razmislek pred nadaljevanjem in če bi bilo le mogoče sklenemo, da
               bi mi raje sklenili tako, da bi rekli, da smo se seznanili z vsem ker smo zgodbo že
               začeli in da jo sklenemo. In če ima kdo o njej še za razpravljati naj razpravljajo na
               tistih mestih o njej kjer je za to mesto. Tukaj v tem mestu razprave o strokovnih
               vprašanjih pedagoškega dela na univerzi pač jaz ne vidim. Ne vem ali je kdaj že
               razpravljal ta parlament na ta način. Mislim, da ne in upam, da tudi ne bo več.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp11">

               <speaker>PREDSEDNICA MAG. MAJDA POTRATA:</speaker>

               <p>Hvala lepa gospod poslanec dr. Gaber, to je že drugi vaš poziv za to, da bi te točke
               dnevnega reda ne obravnavali ampak vi sami dobro veste, da po Poslovniku sem to sejo
               oziroma uvrstitev te točke na dnevni red morala dati, da je to bila druga zahteva.
               Prva najprej vložena pa umaknjena in potem znova ta dana. Veste, da najprej ni bilo
               predvideno, da bi kdorkoli bil na to sejo vabljen, da so potem po razmisleku
               predlagatelji pristali na to, da sta povabljena prvopodpisani pod peticijo in
               profesor dr. Igor Lukšič, res pa je, da nekaterih drugih priporočil predlagatelji
               točke dnevnega reda niso upoštevali. Sama pa tudi vem, dr. Gaber sva ugotovila, da
               gradivo, ki vsebuje peticijo ni v skladu z Zakonom o javni rabi slovenščine in
               prosila sem predlagatelje, da peticiji prečrkujejo zaradi tega, ker je tu v naslovu
               peticije kršena pravice do lastnega ...<stage>/nerazumljivo/</stage>... To je namreč zapisano,
               zahtevamo Lukajičev odstop in še kaj drugega.</p>
               <p>Predlagatelji točke torej pričakovanega besedila niso priložili. Besedilo je takšno
               kakršno je in kaže poleg teh jezikovnih tudi nekatere druge slabosti o katerih mislim
               pa kasneje govoriti.</p>
               <p>Tudi ni neznano dejstvo, da sem sama uvrstitvi te točke dnevnega reda nasprotovala
               uvrstitvi te točke dnevnega reda nasprotovala zaradi tega, ker imam veliko pomislekov
               ob uvrstitvi te točke na dnevni red ampak v postopku odloča večina in zato pač imamo
               to obravnavo.</p>
               <p>Do zdaj je to prvi primer, da
               obravnavamo peticijo, ki je bila namenjena slovenski javnosti, to se pravi, peticijo,
               ki ni bila namenjena nekemu državnemu organu ali komu drugemu. Res pa je tudi, da mi
               nimamo urejenega poslovnika ali pa celo zakona, po katerem bi bila obličnost peticije
               predpisana. V zvezi s priporočili ob varuhovem poročilu je bilo pripravljeno tudi
               priporočilo, ki je govorilo o tem, da bi morebiti bilo dobro urediti področje peticij
               tako, da bi bilo manj formalnih zadreg. Pa tudi, ko smo na začetku tega mandata se
               spraševali in naslovili na vodje poslanskih skupin vprašanje, ali mislijo, da je
               treba to področje kako drugače urediti, zdaj ne vem, kolikič že to ponavljam, sta
               odgovorili samo Poslanska skupina takrat še Združene liste socialnih demokratov in
               Poslanski klub LDS z mnenjem, da je tako kot je, peticija kot ustavna pravica,
               določeno v ustavi. In kot je z odlokom o ustanovitvi komisije in z dogovorom o delu
               naše komisije dovolj za to, da lahko naša komisija peticije obravnava. Mi to splošno
               peticijo obravnavamo zato, ker jo je vložila skupina poslancev. In od tistega hipa
               naprej je to stvar, o kateri naj razmišljajo poslanki in poslanca, ki so to peticijo
               vložili. Menim, da peticija, o kateri govorimo, ne zdrži racionalne presoje in da
               pomeni grob poseg v avtonomijo univerze.</p>
               <p>Zato še enkrat povem, mislim, da te peticije ne bi smeli obravnavati. Kot
               predsednica komisije sem obljubila, da bom sejo vodila, kot vidite, pa sem zdaj
               zaradi vsega, kar se je ob tej peticiji dogajalo, ko napadi na prof. Lukšiča, na
               stranko in še na koga niso pojenjali in so se v valovih nenehno ponavljali, z
               obtožbami, ki so se stopnjevale, se mi pa vendar zdi potrebno razpravljati. In
               dovolite, da se najprej ustavim ob uporabljenih besedah.</p>
               <p>Vlagatelji peticije, pa tudi zahteve, govorijo o zalezovanju, govorijo o zlorabi, o
               prisili, naj bi bila zlorabljena profesura v politične namene, študentje naj bi bili
               prisiljeni to poročilo opraviti in verniki pri verskem obredu naj bi bili zalezovani.
               Vse tri stvari je mogoče ovreči. O tem, da so bili študentje prisiljeni to poročilo
               delati, ni nobenega dokaza. Nobeden od študentov, ki so opravljali to, se ni
               pritožil, in to tistemu, ki je edini pristojen za to - to pa je fakulteta ali pa
               univerza.</p>
               <p>Da gre za zlorabo profesure v politične namene, težko razumem. Namreč ne vem, kaj
               naj bi prof. Lukšiču tako poročilo prineslo, njemu, kot pravijo, političnemu
               funkcionarju. Jaz mislim, da mu kot nosilcu predmeta take stvari, taka poročila
               morajo biti potrebna za to, da začrtuje meje med tistim, kar je tu na začetku tudi
               zapisano. Piše: <q>"Pojem politike bomo za tokratno uporabo omejili na razmerje
               cerkev-stranka-politična skupnost."</q></p>
               <p>Zalezovanje pa težko razumem, da uporabljate, če pravite, da je  temeljni očitek ravno ta, da ljudje, ki so
               bili pri obredu, niso vedeli, da so med njimi študentje, in so zaradi tega
               zalezovanja prestrašeni. Kdaj je potem strah nastopil, prej ali po tem ali med tem
               opazovanjem?</p>
               <p>Vprašanje, ki se meni ravno pri razmejevanju zastavlja kot eno temeljnih vprašanj,
               je razmejitev med javnim in zasebnim. Kolikor spremljam sporočila Rimskokatoliške
               cerkve in njenih dostojanstvenikov, ki so, mimogrede, tudi profesorji na taisti
               univerzi, torej so z nekim določenim namenom, prepričanjem, da njihovo delo tudi
               vsebuje čisto določeno prepričanje, ne samo prepričanje koga drugega kot politično
               prepričanje. Torej, ti dostojanstveniki radi poudarjajo, da ima Rimskokatoliška
               cerkev in verniki z njo pomembno vlogo tudi v javni sferi. In od tod se postavlja
               vprašanje, kako nastopa vodja obreda - tako je tu namreč v tem protokolu zapisano, ni
               napisano <q>"duhovnik"</q>, ampak je zapisana oznaka <q>"vodja obreda"</q>. Ali je beseda <q>"vodja
               obreda"</q> javna beseda ali je to zasebna beseda? Ali sme tej besedi prisluhniti samo
               tisti, ki mu je dovoljeno vstopiti v ta prostor, ali sme v ta prostor vstopiti
               kdorkoli? Jaz bi vas, spoštovani predlagatelji, moji poslanski kolegi, opozorila na
               besede, ki so zapisane v Družini in ste jih kot gradivo priložili, ki so besede
               nekoga, ki pa je imel dejansko slabo izkušnjo s preteklimi časi, ker je bil tudi
               kaznovan, to je pater Jože Kokalj. In je takole zapisal, in to citiram kot odgovor na
               mojo dilemo, ali sme samo izbranec vstopiti v posvečen prostor ali sme vstopiti
               kdorkoli. In pravi pater Jože Kokalj: <q>"Veseli smo vsakogar, ki pride k nedeljskemu
               bogoslužju, saj se božja beseda oznanja vsem navzočim in je to lahko milostni
               trenutek za vsakega udeleženca, ne glede na stopnjo njegove vernosti."</q> Iz tega bi
               slutila, da posebno preverjanje pri tem, kdo sme vstopiti k obredu, ni potrebno. In
               pater Jože Kokalj tudi pravi še to: <q>"Za študente, ki so bili povabljeni k bogoslužju,
               je takšen nesproščen odnos do Cerkve lepa priložnost za osebni razmislek in
               dozorevanje za resnično demokratično razmišljanje. Trezno razmišljujočih študentov
               naša država zelo potrebuje. Naj bodo med njimi tudi naši prihodnji voditelji."</q> To je
               zmogel zapisati človek, ki je bil preganjan. In to povezujem s tistim, kar je
               zapisano v poročilu. Namreč, vsi medijski odmevi, ki so bili na to temo zapisani, so
               se v glavnem nanašali na vprašanja: vodja obreda je pozval navzoče, naj se udeležijo
               volitev, in tako naprej, ne bom teh vprašanj, ki so bila ne vem kolikokrat povedana,
               ponavljala. Ampak v tem protokolu k tej nalogi tudi piše, naslov naloge in tako
               naprej, potem pa pride <q>"skupne ugotovitve"</q> in piše, kaj vse je treba napraviti. In,
               poglejte, tisto, kar je meni zelo pomembno, je v sedmih alinejah posebej poudarjeno,
               da morajo študentje premisliti. Torej je to dokaz za to, ne da zapisujejo, vohunijo,
               spletkarijo, bom rekla, pa še 
               kar je tega hudega, ampak da študentje premišljajo, kaj bi bilo dobro, da bi se
               zgodilo od navedenih možnosti v korist politične skupnosti in utrjevanja demokratične
               politične kulture. A tega niste videli? Ali niste videli tega, da je tu torej
               zapisano, naj študentje premišljajo o razmerju med verskimi skupnostmi in državo, kot
               ga skupina razume na osnovi interpretacije ustavnih določb - ne, kot je ukazal
               Lukšič, ampak kot skupina razume.</p>
               <p>In še bi lahko šla kot kontaminirana oseba s pedagoškimi izkušnjami od alineje do
               alineje in ugotovila, da bi jaz taka navodila mirno, gladko lahko podpisala, ker mi
               kažejo na to, da gre za dejaven študentov odnos do problema, ki mu je zastavljen kot
               problem. Vse drugo je polje predsodkov, strahov, političnih špekulacij in
               manipulacij.</p>
               <p>Meni je zelo žal, da se moramo ukvarjati s to peticijo in tako nehote morebiti zdaj
               tudi polemizirati s prvopodpisanim, za katerega vem, da lahko status študenta izkaže,
               ampak govori se o tej peticiji kot o peticiji študentov. Ampak, vidite, tu vam drugi
               sklep pade, in jaz ga niti slučajno ne mislim podpreti, ker pravite, da je to
               peticija študentov. Če je ta peticija, ki ste jo s spleta sneli, peticija, ki je
               namenjena celotni slovenski javnosti - jaz nič ne vem, čigava je, kdo jo je
               podpisoval in v čigavem imenu jo je podpisoval. Jaz žal poznam samo gospoda Petra
               Peterko, pa se opravičujem, ker sem narobe naglašala na začetku priimek. Za vse druge
               jaz ne vem, kdo so, in lahko to podpiše, kdorkoli hoče. Ne more pa ta peticija imeti
               statusa peticije študentov. In tisto, kar je, veste, to je peticija - ne vem, koga.
               Ene skupine proti drugi skupini, ali kako si naj mislim? Študentov Mariborske
               univerze proti študentom Ljubljanske univerze, ker so to počeli, kar so počeli, in so
               pri predmetu politologije pisali to poročilo? Jaz imam, kot rečeno, tu zelo, zelo
               veliko pomislekov, ki sem jih izrazila ne glede na tisti svoj temeljni, prvi
               pomislek, da to ni primeren prostor za obravnavo te peticije.</p>
               <p>Zdaj se bom pa lotila svojega najbolj osebnega stališča v zvezi s tem. V poročilih
               je bilo pogosto mogoče brati, da naj Lukšič odstopi ali kot profesor ali kot
               podpredsednik stranke. Sem iz stranke, ki je na kongresu volila svoje vodstvo, in jaz
               sem glasovala za Igorja Lukšiča. In čutim za grob poseg v svoje politične pravice, da
               mi pripadniki druge politične stranke postavljajo kot zahtevo in urejajo moja
               strankarska vprašanja. Jaz si nikoli nisem drznila izrekati stališča o tem, kakšno je
               vodstvo katere od političnih strank na Slovenskem. In pričakujem  toliko spoštovanja do svoje stranke, da
               tudi drugi meni ne bodo urejali stranke, ki ji pripadam, tako kot jaz ne polemiziram,
               kdo je na vrhu Rimskokatoliške cerkve ali kateregakoli drugega civilnega združenja;
               če mi tisto vodstvo in ideje, ki jih zastopa, niso blizu, se s tistimi idejami pač ne
               identificiram.</p>
               <p>Mislim, da bi morali, najmanj kar bi smeli pričakovati od predlagateljev, potem ko
               so slišali, mislim, da zelo argumentirano in vsebinsko pojasnilo prof. dr. Igorja
               Lukšiča, da bi bilo najmanj, kar bi od predlagateljev te točke dnevnega reda, po vsem
               tistem, kar so že usmerili na prof. Lukšiča, pričakovati to, da umaknejo predlagane
               sklepe in te sklepe nadomestijo z enim samim, ki bi se glasil, da je Komisija za
               peticije ter za človekove pravice in enake možnosti obravnavala peticijo, ki nosi
               naslov <q>"Zahtevamo Lukšičev odstop"</q>. To je namreč edino, kar je korektno. Vse drugo -
               jaz namreč govorim samo po imenu, in s to peticijo smo se seznanili - vse drugo je,
               kot rečeno, ob tej razpravi postranskega pomena. Hvala.</p>
               <p>Sprašujem, kdo želi razpravljati? Torej, po vrsti, gospa Irgl, gospod Černač. Še
               kdo? Gospa Uhan. Izvolite, proceduralni predlog ima prednost. Izvolite, dr. Gaber.
           </p>
            </sp>
            <sp xml:id="SDT4-KZPTZČPIEM-Redna-028-2007-12-04.sp12">

               <speaker>DR. SLAVKO GABER:</speaker>

               <p>Pravzaprav imam, čeprav se to čudno sliši za parlament, prošnjo. Rad bi slišal v
               tistem kontekstu, ki sem ga prej omenil, predlagatelje, rad bi slišal njihov odgovor,
               ali so pripravljeni to, kar imamo pred seboj, umakniti. Na osnovi tega se bom namreč
               odločil - in potem ne bom več posegal v delo te komisije -, ali bom ostal tukaj ali
               pa bom to sejo zapustil. V primeru, da ne bom dobil odgovora na to vprašanje, bom
               prav tako razumel, da vztrajajo. V tistem primeru bi jih samo prosil, da ne pozabijo
               na razliko med tem, da je nekdo lahko naš političen nasprotnik, človek, s katerim se
               politično ne strinjamo - tudi sam pripadam nekemu drugemu političnemu prepričanju kot
               kolega dr. Lukšič, midva se kje v kakšnih pogledih močno razlikujeva, vendar pa to
               puščam polju političnega; če ga kdo rabi poraziti, naj ga porazi na volitvah. Kar pa
               zadeva njegovo profesorsko kariero, naj pa seveda o njej ne razpravlja v parlamentu.</p>
               <p>Torej, želel bi, prosim vas, če lahko dobim ta odgovor. Če nameravate vztrajati pri
               tem, kar imate zapisano v gradivu in sklepih, bom vedel, kako mi je ravnati.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp13">

               <speaker>PREDSEDNICA MAG. MAJDA POTRATA:</speaker>

               <p>Hvala, gospod dr. Gaber. Izvolite, beseda je vaša, gospa Irgl. <stage>/Oglašanje v ozadju./</stage>
               Ja, izvolite, gospod Černač.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp14">

               <speaker>ZVONKO ČERNAČ:</speaker>

               <p>Poglejte, mislim, da smo bili, bi rekel, zelo poslušni in smo poslušali gospoda
               Peterko, gospoda Lukšiča, vas, gospo Potrata, in bi bilo verjetno prav, da tudi vi
               poslušate tisto, kar imamo mi povedati.  Potem pa se bomo lahko verjetno naprej pogovarjali. V kolikor so
               seveda te besede o tej tolerantnosti, o politični kulturi resnične, če niso samo
               namišljene.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp15">

               <speaker>PREDSEDNICA MAG. MAJDA POTRATA:</speaker>

               <p>Hvala, gospod Černač.</p>
               <p>Jaz razumem, gospod Gaber, da je to šteti za napovedano odsotnost.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp16">

               <speaker>DR. SLAVKO GABER:</speaker>

               <p>...<stage>/Mikrofon ni vključen, slaba slišnost./</stage>... Najlepša hvala vam.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp17">

               <speaker>PREDSEDNICA MAG. MAJDA POTRATA:</speaker>

               <p>Hvala lepa.</p>
               <p>Gospod Černač, poglejte magnetograme, mi smo vas poslušali - ne samo enkrat, ste
               obrazlagali svojo zahtevo in najmanj kar lahko rečem je nekorektno, da očitate, da
               vas nismo poslušali. Ste govorili, ste pisali, ste razlagali tako, da je bilo tega
               dosti. Tisto, na kar bi želela opozoriti je, da zahteva za odstop profesorja, ki je
               politični funkcionar v svojem prostem času, se mi zdi toliko bolj čudna, ker na
               fakultetah predavajo tudi tisti, ki so politični funkcionarji profesionalno; mislim
               seveda na ministre in državne sekretarje.</p>
               <p>Izvolite, gospa Irglova, vaša beseda je.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp18">

               <speaker>EVA IRGL:</speaker>

               <p>Najlepša hvala za besedo, spoštovana predsednica.</p>
               <p>Jaz seveda verjamem, da je dr. Lukšič danes v izjemno težki situaciji, ampak
               verjemite mi, da nismo želeli dr. Lukšiču pokvariti včerajšnjega rojstnega dne, ampak
               smo želeli in še vedno želimo samo spregovoriti o nekaterih ravnanjih, ki so po našem
               mnenju sporna.</p>
               <p>Sporno se nam zdi predvsem tisto, da glede na ravnanja, ki so se zgodila z izvedbo
               ankete teh študentov, po našem mnenju dr. Lukšič ni več znal razločiti med
               profesionalnostjo profesorja in strankarsko pripadnostjo, se pravi, kot podpredsednik
               Socialnih demokratov. Ne bi želela pojasnjevati zakaj smo v Slovenski demokratski
               stranki se odločili, da zahtevamo sklic te seje, ker smo to že večkrat obrazložili,
               tudi na prejšnji seji. Bi pa želela izpostaviti samo nekaj zadev, ki se meni porajajo
               ob vseh teh dogodkih, ki smo jim priča že nekaj časa.</p>
               <p>Sama namreč menim, da takšna ravnanja in delovanja o katerih danes govorimo, se
               pravi, ko je po našem mnenju kljub vsemu, čeprav nekateri trdijo, da ni temu tako,
               prišlo do posega v zasebnost posameznika in s tem tudi do kršenja človekovih pravic,
               takšna ravnanja vsekakor niso in ne morejo biti v skladu s tako imenovano novo
               politiko, ki jo prezentira predsednik Socialnih demokratov, gospod Borut Pahor.
               Podpredsednik pa, kot vemo, je dr. Igor Lukšič. Dejstvo je namreč, za takšna dejanja
               tudi nekaterih drugih poslancev iz te stranke, katerim smo priča že kar dobre pol
               leta. Da omenim gospoda Ropa in njegova nezakonita prisluškovanja, in tudi
               navsezadnje neke lažnive obtožbe, ki so se potem pojavljale, potem gospoda Vebra, ki
               je zelo nestrpno nastopil proti romski populaciji. Seveda so še drugi primeri.
               Skratka, to vse kaže na to, da se dejanja poslancev Socialnih demokratov, vključno s
               tem dejanjem, ki je bilo storjeno s strani, vsekakor uglednega profesorja, tukaj ni
               nobenega dvoma, izjemnega politologa, seveda razlikujejo od besed, ki jih vedno znova
               ponavlja in izgovarja gospod Borut Pahor.  Predvsem me zanima, ali skozi takšna ravnanja, kot je poseganje v
               zasebnost ljudi, pa tudi navsezadnje prejšnji teden pošiljanje političnih tekmecev v
               psihiatrične ustanove oziroma na zdravljenje k psihiatrom. Prejšnji teden, mislim, da
               ob koncu tedna, je namreč dr. Lukšič dejal, da naj si poslanci SDS-a najdemo pomoč
               psihiatra, zaradi tega, ker opozarjamo na kršenje človekovih pravic, ki so se
               zgodile. Vsekakor takšnega nivoja komunikacije sama nisem pričakovala, je pa tudi
               takšno ravnanje popolnoma v nasprotju z deklaracijo, ki jo je, ravno tako prejšnji
               teden zapisal gospod Borut Pahor.</p>
               <p>Dr. Lukšič je tudi dejal, da bi glede na peticijo, ki jo imamo danes pred sabo,
               predlagatelji zahteve za sklic te seje morali univerzo zaprositi tudi za gradivo, za
               večjo kredibilnost. S tem se seveda popolnoma strinjam. Vendar se mi vseeno postavlja
               vprašanje, in sicer naslednje, pred približno 10-imi dnevni, smo na vas dr. Lukšič
               vljudno naprosili zahtevo, da nam pošljete rezultate raziskave, ki so jo izvajali
               vaši študentje na vašo željo in zahtevo. Kar je seveda popolnoma normalno. Študentje
               morajo delati raziskave in morajo opravljati naloge, ki jim jih naroči profesor.
               Ampak zanimivo je to, da smo vas za te raziskave, izsledke teh anket, ki so bile
               narejene na dan volitev, in to očitno izključno samo v katoliških cerkvah, ne tako,
               kot ste vi dejali še v kakšnih drugih, smo vas mi prosili zato, ker so nas novinarji
               spraševali o komentarju kaj menimo o teh raziskavah. Moram reči, da teh raziskav
               nismo imeli, niti podatkov, niti izsledkov o teh raziskavah. In jaz sem bila zelo
               začudena, da nas novinarji to sprašujemo, če pa mi teh podatkov nimamo. In tukaj se
               je seveda jasno postavljalo vprašanje - od kod pa novinarjem podatki? In ti podatki
               so odromali samo na dotične novinarje, na novinarje, ki so podpisniki, zdaj že slavne
               novinarske peticije. Seveda, ti novinarji izhajajo iz čisto določenega kroga. Mislim,
               da veste o kateri reviji sama govorim...</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp19">

               <speaker>PREDSEDNICA MAG. MAJDA POTRATA:</speaker>

               <p>Ne vemo.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp20">

               <speaker>EVA IRGL:</speaker>

               <p>...in glede na to, da ste bili tako dobro tudi usklajeni med seboj, je to pač tudi še
               en dokaz kako vsa zadeva funkcionira. Ampak, pustimo to.</p>
               <p>Glede na to, da mi sami nismo nikdar videli izsledkov te raziskave, in glede na to,
               da smo vas dejansko vljudno zaprosili, da nam jih pošljete, tudi danes teh izsledkov
               še nimamo, se nam seveda postavlja vprašanje kaj vas je pravzaprav zadrževalo, da nam
               te raziskave niste posredovali ali niste mogli posredovati, in kako to, da ste to
               raziskavo posredovali določenim novinarjem? Glede na to, da sem izpostavljala, že v
               začetku, to dvoličnost, ki se izvaja s strani besed, ki jih izjavlja gospod Borut
               Pahor na eni strani, in glede dejanj, ki jih delajo poslanci Socialnih demokratov, bi
               se bilo zanimivo vprašati tudi naslednje. Gospod Borut Pahor je pred kratkim izjavil,
               citiram: <q>"Želim si, da bi predsodek o tem, da je Socialna demokracija neka proti
               cerkvena stranka, končno usahnil."</q> Jaz se absolutno strinjam z njim, z gospodom
               Pahorjem, ampak seveda se nam upravičeno postavlja vprašanje ali so takšna dejanja,
               ki smo jim bili sedaj priča, tudi s to anketo, in kot jih uprizarjate v Socialnih demokratih v skladu
               z besedami, ki jih izgovarja gospod Borut Pahor. To so vprašanja, ki se nam zagotovo
               porajajo. Je pa res to, kar ste dejali, in ta rek zagotovo drži, da <q>"De gustibus non
               est disputandum"</q>. Res je, o okusih ni vredno razpravljati, ampak nekateri okusi
               pustijo pač grenak priokus, nekateri pa pač ne. In ta izvedba ankete je v javnosti
               pustila grenak priokus, še posebej med tistimi, ki so verniki in bi jih bilo seveda
               potrebno prav tako spoštovati, kot kogarkoli drugega.</p>
               <p>Hvala.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp21">

               <speaker>PREDSEDNICA MAG. MAJDA POTRATA:</speaker>

               <p>Hvala, gospa Irgl.</p>
               <p>Dve repliki boste dobili, prvo bo izrekel dr. Lukšič.</p>
               <p>Izvolite. ...<stage>/Oglašanje v ozadju./</stage>... Na delovnem telesu nismo časovno omejeni. Samo
               replika mora biti do 5-ih minut, razprava je potem nekaj drugega.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp22">

               <speaker>DR. IGOR LUKŠIČ:</speaker>

               <p>Glejte, glede prvega dejstva. Mladina je bila edini časopis, ki je izrazila potrebo,
               da bi objavila rezultate. Tudi oni so mislili, da gre za raziskavo. Jaz sem jim
               pojasnil, da teh rezultatov ni. Javili pa so se tisti čas, preden sem vrgel stran
               lanske naloge, ker imamo neko obvezo ali praksa je, da to držimo eno leto, potem to
               vržemo stran. Tako, da sem te rezultate tam imel, in ker so izrazili to potrebo, ob
               tem seveda, da so upoštevali, da to ni raziskava, da ni reprezentativna, da nobeden z
               gotovostjo ne more trditi to, kar ve samo poslanka Irglova, se pravi da so šli samo v
               katoliško cerkev. Jaz tega ne vem, ker tega podatka ni nikjer. Kam so šli, lahko so
               vsi šli v isto cerkev. V isto. Se pravi, vseh 300 študentov je lahko šlo v isto
               cerkev, ne vem kam so šli. In lahko je bila to tudi katoliška. Lahko pa je bila
               kakšna druga. S tem se jaz ne ubadam, poglejte, s tem se ubadate vi, ki vam je to
               blazen fenomen, meni to ni. Torej, oni so edini, ki so hoteli imeti te podatke, in
               edino za njih sem eni študentki dal, da to prešteje in jim poslal z vsemi temi
               interpretacijskimi okviri. Skratka, da to nima zveze z raziskavo in se iz tega ne da
               nič sklepati. To so vendarle študentje prvega letnika, prvega meseca. Torej, da bi to
               lahko bila raziskava, bi morali vendarle imeti neke druge postopke, če bi hoteli
               priti do podatkov. In, če si želite to raziskavo, kot sem rekel, ni problem. Naročite
               jo pri fakulteti, jo bomo z veseljem naredili za naslednje volitve.</p>
               <p>Potem, naslednja zadeva. Vidim, da imajo nekateri res težave z dejstvi, kot sem tam
               noter rekel. Tisto, kar sem jaz v izjavi napisal je naslednje. Napotil sem jih, ne
               vem zdaj točno koga, ali to gospo poslanko ali ne vem koga že, skratka na
               podpredsednika LDS, na podpredsednika LDS-a. To je dejstvo. Zdaj, da so oni videli v
               podpredsedniku LDS-a nekoga, ki jim lahko pomaga, torej psihiatra, je to njihova
               stvar, ne moja. In je pa zanimivo to recimo, da v meni vidijo predvsem politika, v
               podpredsedniku LDS-a pa predvsem psihiatra. Zanimivo. Torej,  kje so predsodki, če hočete zdaj, glede te
               stranke? Ko je bila inavguracija nadškofa Rodeta leta 1997, je šel ta imenovani
               predsednik stranke na inavguracijo, kar je bil presedan. Moram reči, da sem ga jaz za
               to nagovoril, in je šel na to inavguracijo in tisti, ki ni dal roke je bil nadškof
               Rode, in ne Borut Pahor. Če ste brali, letos, je ta isti predsednik želel govoriti z
               nadškofom Uranom, pa on ne čuti potrebe. Torej, kjer je predsodek?</p>
               <p>Toliko, hvala.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp23">

               <speaker>PREDSEDNICA MAG. MAJDA POTRATA:</speaker>

               <p>Hvala.</p>
               <p>Sama želim replicirati gospe Irgl.</p>
               <p>Ravno vaša razprava, gospa Irgl, kaže, da je zadeva politično motivirana in da nima
               nič skupnega z rečmi o katerih nas skušate prepričati - kdo je bil prizadet in
               užaljen. V naši stranki imamo notranjo demokracijo, ki dopušča razlike v pogledih,
               malenkostne na stvari, to pa s sabo nosi tudi odgovornost slehernega, da vsak
               odgovarja za svoje izjave. Zato, lepo vas prosim, nehajte že enkrat Boruta Pahorja
               obremenjevati s tistim, kar govorim jaz ali kdo drug. Jaz sem poslanka, ki po Ustavi
               ravnam po svoji vesti, tako, kot vi. In stvari, ki so za poslance, ki vstopamo v svet
               poklicne politike, normalne, da si jih govorimo, zame prestopajo meje dopustnega in
               sprejemljivega, ko iste metode, ki jih uporabljate za politike, uporabljate za tiste,
               ki so profesionalno nekaj čisto drugega. Mislim pa v tem primeru na profesorje na
               fakulteti in na univerzi, katere študentka ste tudi vi.</p>
               <p>Izvolite, gospod Černač, vaša je beseda.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp24">

               <speaker>ZVONKO ČERNČA:</speaker>

               <p>Hvala lepa. Lep pozdrav vsem prisotnim.</p>
               <p>Moram reči, da sem zelo zadovoljen, da nismo več; Katerega leta ste rekli, 1974?;
               1974, ker po tem, kar sem danes tukaj slišal mislim, da bi nas predhodniki vaše
               stranke, ki so takrat vladali, do zdaj že odpeljali na sodišče in nas že verjetno
               obsodili, nas ne bi bilo več med tistimi, ki lahko razmišljamo, kaj povemo in hodimo.
               Tako, da sem vesel, da smo leta 2007 in da o teh stvareh normalno razpravljamo,
               čeprav nekateri ne želijo ravno vsega tega poslušati. Jaz pa moram reči, da sem zelo
               z zanimanjem vse poslušal, kar je bilo danes rečeno in tudi gospo Potrato zelo rad
               poslušam, čeprav se strinjava v zelo malo stvareh, ampak to ni nič narobe. Mislim, da
               bi bilo narobe, če bi se v vsem strinjala.</p>
               <p>Jaz bi mogoče začel s citiranjem določene izjave, ker smo danes slišali tudi
               določene citate. V Dnevniku, 5.11., je komentar torej napisal: <q>"Igor Lukšič bi ravnal
               politično modro in obzirno, če bi se iz raziskave izločil sam."</q> Zdaj, verjetno je bil
               ta komentator še pod vtisom, ...<stage>/Oglašanje v ozadju./</stage>... komentatorka, tako je, bila
               pod vtisom, da je šlo za raziskavo. Zdaj vemo, da ni šlo za nobeno raziskavo. O tem
               bomo rekli kaj kasneje, za kaj je pravzaprav torej šlo in kaj se je pravzaprav
               proučevalo. Kajti, če se proučuje ali je v tem kozarcu voda, o tem verjetno ni kaj
               proučevati. Vemo, da je voda, razen mogoče kakšen profesor bi želel proučiti ali je
               resnično voda ali je vino, pa bi koga napotil, da naj to razišče. Patra Jožeta
               Kokalja ste citirali v enem delu, niste pa citirali drugega dela, kjer pravi, <q>"da so
               bile neprimerne pridige, še ne tako dolgo tega, kazensko sankcionirane, kot zloraba
               svobode opravljanja verskih opravil ali verskih obredov v namene, ki so nasprotne
               ustavnemu redu."</q> To je določal 311. člen Kazenskega zakonika iz leta 1951, za kar je bila zagrožena kazen do
               dveh let zapora. In ta gospod, ki ste ga prej citirali, ki se sedaj veseli da je čim
               več obiskovalcev v cerkvah, je bil na Okrajnem sodišču v Ljubljani obsojen najprej na
               20 dni, ko se je pritožil pa na 8 mesecev strogega zapora, ker je v pridigi dejal, da
               je vsaka oblast od boga. Torej bil je obtožen, obsojen in odsedel je kazen za te
               besede. Toliko glede tega v katero področje so se določene stvari spustile in glede
               tega kar sem na prvem nadaljevanju te seje dejal, da so te rane še žive. So žive. Ti
               ljudje so še vedno živi in bodite prepričani da so še vedno dejansko prestrašeni.</p>
               <p>V kolikor bi pri tej celi zadevi šlo res za nek znanstveni pristop, tako kot se želi
               tukaj utemeljiti, potem bi mogoče človek to zgodbo še razumel. Vendar, zadnjič me je
               kolega Gantar, obžalujem da ga ni danes tukaj več med nami, opozoril na to, da ne vem
               o čem govorim. Da ne poznam materije in mi je pomahal s tem učbenikom sociologije.
               Sem mu hvaležen za to dragoceno izkušnjo, sem si ga sposodil in sem ga z zanimanjem
               prebral. Zelo zanimiv učbenik, dejansko zelo zanimiv, vendar v njemu ne najdem teh
               metod ki jih pri svojem delu uporablja prof. Lukšič. Ta učbenik, na strani ki jo je
               on omenjal, na strani 35 in naslednji, govori o tem prikritem ali pa odkritem
               opazovalcu. Ampak vedno v povezavi z neko empirično zadevo, z neko raziskavo. Tukaj
               pa govorimo o tem in to so besede prof. Lukšiča, da to ni bila raziskava. Podatki ki
               so jih študentje zbrali, nimajo nobene raziskovalne vrednosti, niso reprezentativni
               in so lahko samo novinarsko zanimivi, kot iztočnica za kakšen komentar ali razmislek.
               In tukaj mislim da je bistvena misel, zame osebno bistvena misel, okrog katere se ves
               čas vrtimo. Se pravi, če upoštevamo še njegove besede, da ga ne briga v katero cerkev
               so šli, vsi so šli lahko v eno cerkev teoretično. Če preberemo kaj naj bi tam počeli,
               poslušali ali je vodja obreda pozval navzoče naj se udeležijo volitev. Ali je vodja
               obreda navzoče pozval naj se udeležijo volitev in volijo za določenega kandidata ki
               ga je opisal. Ali je vodja obreda navzoče pozval, naj volijo za določene kandidate z
               imenom in priimkom. In potem so morda nekateri občani javno pozivali zbrane, naj
               volijo za določenega kandidata. Potem se res vprašajmo kako so lahko ti podatki
               novinarsko zanimivi. Kako? Če niso empirični. Niso empirično utemeljeni. Zanimivi so
               samo v trenutku, ko postanejo zloraba profesure v politične namene. In zaradi tega je
               v tem primeru za to šlo. Ne vem, kako da v vseh preteklih letih ni tega nihče opazil,
               da gre za to zadevo. In me ne zanima. Dobro je, da je to nekdo opazil letos in srčno
               upam, da se v bodoče take manipulacije ne bodo več dogajale. Jaz si jih ne želim pa
               menim da si jih tudi ne želi tisti ki vodi vašo stranko. Kajti na število vernikov v
               Republiki Sloveniji, jih je zelo, zelo dosti tistih ki volijo vašo stranko. In nisem
               ravno prepričan, da so veseli takega načina opazovanja, ki še ni ničemur namenjen. Se
               pravi, nič ne dobimo iz njega. Preučujemo torej ali je v tem kozarcu voda ali je ni.
               In to je bil edini moment o katerem smo želeli govoriti. Vse ostalo ste povlekli sami
               iz vaših političnih logov. Nikoli nismo pozivali  prof. Lukšiča k odstopu kot profesorja. Nikoli nismo
               pozivali dr. Lukšiča kot podpredsednika SDS-a naj odstopi. SD-a, se opravičujem. Jaz
               sem pa pozval, da bi bilo glede na to kar se je zgodilo in v kolikor bi bil jaz na
               njegovem mestu, pošteno za razmisliti kako bi ravnal v takih okoliščinah. In bi
               potegnil neko potezo, ki bi imela določene konsekvence, vendar bo moral to odločitev,
               poudaril sem, sprejeti sam. Nihče ne bo moral sprejeti te odločitve namesto njega.
               Nihče.</p>
               <p>Toliko glede tega in tega mešanja podmladka SDS-a v to debato, mislim da o stvareh,
               ki so bile danes tukaj rečene, vprašanje če ima sploh smisel zgubljati besed. Jaz
               dvomim da je prof. Lukšič toliko naiven in da ne pozna ustavnega reda v tej državi,
               da ne pozna Ustave, da ne pozna sistema delovanja institucij, da res ne pozna 58.,
               59. člena Ustave, ki določa avtonomijo univerze in vseh ostalih členov, ki določajo
               pristojnosti tega Državnega zbora izvršne oblasti in vseh ostalih institucij. Dvomim.
               In ker v to dvomim, sumim da so določene besede izrečene z ravni določene
               manipulacije. Kar ni dobro. Ker mislim da profesor politologije zelo dobro ve kakšne
               je ta sistem. Zelo dobro ve, da teh stvari ni dobro mešati in če sem prej pokazal ta
               učbenik sociologije, je pa zame ta knjižica tista ki jo poznam. To pa poznam, v
               vsakem trenutku. In to je Ustava Republike Slovenije . In v tej knjižici je napisano,
               da ni Državni zbor nad univerzo, ampak tudi univerza ni nad Državnim zborom. In da so
               neke pravice, ki jih je kljub avtonomiji teh institucij potrebno spoštovati. Ki jih
               mora spoštovati tako univerza, kot ta Državni zbor. Človekove pravice so zapisane v
               tej drobni knjižici. Med njimi je tudi v 39. členu tista pravica, o kateri je bilo v
               tej povezavi govora. Se pravi pravica do svobode izražanja, ki nima nobene zveze s
               tem kar je bilo s strani pooblaščenke odločeno z 38. členom Ustave glede varstva
               osebnih podatkov. Vsaj v tem kontekstu kot o njem tukaj govorimo.</p>
               <p>Zame je res žalostno, da o tem razpravljamo, ampak ne zaradi tega ker o tem
               razpravljamo. Mislim da ni nič narobe da o tem razpravljamo. Narobe bi bilo, če bi ne
               razpravljali oziroma če bi razpravljali samo iz enega vidika in če bi poslušali samo
               tiste, ki menijo da imajo edini prav. Kajti ko sem poslušal dr. Lukšiča, sem dobil
               mestoma občutek, da je samo njegovo prepričanje, njegov način gledanja na svet in na
               stvari tisti ki je pravilen, vsi ostali pogledi so napačni. To pa je nevarna
               situacija. Jaz dopuščam njegovo presojo in njegovo vedenje, njegov pogled na stvari.
               Mislim da pa mora z enako mero tudi on pustiti drugim, da gledajo na stvari tako kot
               jih vidimo in pri tej konkretni zadevi, se jaz osebno ne želim vtikati v strokovnost
               tega početja, glede na to kar imam na mizi pa se mi ta zadeva zdi izredno, izredno
               sporna. Izredno, izredno sporna, ker če izhajamo iz tega, da bomo pojem politike, kot
               je tukaj napisano v tem protokolu za tokratno rabo omejili na razmere cerkev,
               stranka, politična skupnost in preučevali nekaj kar ni kaj preučevati. Verske
               skupnosti so ločene od države in so svobodne v svojem delovanju. 7. člen Ustave. Kaj
               je tukaj za preučevati? Kaj tisti, ki verske obrede vodijo govorijo? To je njihova
               ustavna pravica, da govorijo tisto, kar menijo da je prav in kar želijo. In tisti, ki
               se verskih obredov udeležujejo, enako. In če sorodniki nekoga ki je krščen, pridejo v
               cerkev in to poslikajo je njihova ustavna pravica da to naredijo. Če kogarkoli od
               tistih ki so udeleženi zraven moti, se umakne. Gre za nekaj popolnoma drugega kot je
               bilo tukaj v tem primeru. Za nekaj popolnoma drugega. Za čisto drugačno situacijo. Za
               čisto drugačno situacijo. In mislim da teh stvari resnično ni dobro mešati. V
               povezavi z volilnim molkom ali potem teh obredov na dan volitev ne bi smelo biti. Po
               tej logiki  ne bi smeli v času
               volilnega molka govoriti v tej državi, bi morali biti vsi tiho. Ljudje, mediji, vsi!
               Po njegovem pa predvsem in v prvi vrsti cerkve, kajti tam je zlo vsega, po tem, kar
               smo danes poslušali. In gre za direkten napad na vernike v tej državi. Za direkten
               napad! Za delitev ljudi med sabo, kar ni več politika leta 2000. To je zelo slaba
               politika in nas vrača v neke trde in svinčene čase. In tega si resnično ne smemo
               dovoliti. Mislim, da moramo biti tolerantni eden do drugega, povedati, pogledati,
               kako gledamo na stvari, in mislim, da vsak lahko pove svoje mnenje o zadevi, o kateri
               se razpravlja, z vsem dolžnim spoštovanjem.</p>
               <p>Po tem načinu, ki smo mu tu priče, mislim, da ni daleč čas, ko boste pojem politike
               za tokratno rabo usmerili v člane lastne stranke in poslali študente poslušat, kaj se
               pogovarjajo vaši člani na strankarskem pikniku v Mostecu. Oprostite, to je ta način.
               Ampak ta način ni dober. Dajte raziskovat tisto, kar je treba v tej državi raziskovat
               in kar nas vse boli. Raziskujmo, zakaj je ta družba tako razslojena. Zakaj imamo med
               vsemi temi subjekti v državi taka konfliktna razmerja in iz kje to izhaja. Ne
               spuščajmo pa se na področje, kjer dejansko te rane še niso zaceljene in kjer puščajo
               zelo, zelo močan cmok v grlu.</p>
               <p>Glede sklepov, ki smo jih predlagali. Nič od tega, kar je bilo o njih govora, ne
               piše tu noter. Piše samo o tem, da menimo, da to ravnanje ni bilo primerno, in zaradi
               tega menimo, da je prav, da se z njim seznani komisar za človekove pravice pri Svetu
               Evrope. To je vse, kar piše v teh predlogih sklepov. Če jih kdo bere drugače, je to
               njegov problem.</p>
               <p>Hvala lepa, ker ste mi dovolili, da sem povedal tisto, kar o tej zadevi mislim.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp25">

               <speaker>PREDSEDNICA MAG. MAJDA POTRATA:</speaker>

               <p>Hvala. Replicirati želi dr. Lukšič. Izvolite.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp26">

               <speaker>DR. IGOR LUKŠIČ:</speaker>

               <p>Glede ran, ki so bile povzročene, je seveda zadeva jasna - nobeden ne želi po njih
               brskati. Ampak tisto, kar je problem, da se povzročajo nove rane, dragi prijatelji,
               nove rane. Jaz sem poročen v familijo, katoliško, in tole ji je povzročilo nove rane.
               Torej, o raziskavi, tu kar naprej mešamo - tisto, kar je kolega Gaber govoril, vsaj
               to, kar sem jaz slišal po televiziji, on je govoril o raziskavi, ker ste vi govorili
               o raziskavi takrat. In je govoril, kakšne so metode glede raziskave. To seveda ni
               raziskava, ampak je pedagoški proces. Kakšna je razlika: pri pedagoškem procesu je
               ključno to, da študent sam napreduje v neki stvari in rezultat ni empirične narave.
               In to sem pojasnjeval sproti, vseskozi, in to študentje tudi vedo. Se pravi, oni ne
               zbirajo podatkov zato, da bi se mi s pojavom na Slovenskem ukvarjali. Oni se
               ukvarjajo s tem, da napredujejo v senzibilnosti za področje političnega. Torej, to ni
               nesmiselno. To je mogoče nesmiselno za tistega, ki razmišlja z udbaško glavo, ker bi
               rad zmeraj imel neke podatke, ki bi jih potem manipuliral. Ampak to ni delo
               profesorja, to ni delo študenta. Glede raziskav sem tudi sam rekel, ...
               <stage>/nerazumljivo/</stage> struktura, z veseljem, jaz tudi mislim, da je treba raziskati. Ampak,
               poglejte, jaz nimam te moči. Jaz, kadarkoli sem se javil zdaj za raziskavo, je nisem
               dobil. Zadnja tri leta nisem dobil nobene raziskave. Zato bi bil zelo veselo, če vi,
               ki imate moč, ki ste oblast, dajete predloge za tovrstne raziskave, mi jih bomo pa z
               veseljem naredili. Hvala.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp27">

               <speaker>PREDSEDNICA MAG. MAJDA POTRATA:</speaker>

               <p>Hvala. Tudi sama želim replicirati.</p>
               <p>K sreči smo v časih, kjer je STA dobro pokrivala novinarske konference Poslanske
               skupine SDS oziroma poslanca Černača, poslanke Irgl in poslanca Zamernika, pa mislim,
               da zanj niti ne vem, če je toliko sodeloval, na katerih so te zahteve po odstopu tudi
               zapisane. Tako da ne bo nesporazumov.</p>
               <p>Tretji sklep pa, če si ga natančno preberete, govori o tem, da je šlo v primerih
               navodil prof. dr. Igorja Lukšiča študentom za uporabo metode, ki jih lahko enačimo z
               metodami tajnega policijskega opazovanja. <stage>/Oglašanje v ozadju./</stage> Kako, da niste tega
               zapisali? Malo poglejte, kaj ste zapisali in kaj predlagate v sklepih. Govorite o
               tajnem policijskem opazovanju, o sledenju, govorite o posegih v osebne podatke, pa
               vam je pooblaščenka povedala, da osebni podatki niso bili upoštevani in da tu ni
               nobenega dejanja, ki bi bilo proti zakonu o varovanju osebnih podatkov. Ampak treba
               je biti malo tudi natančen in vedeti, kaj kdo govori. Posebej se pa distanciram od
               tega, da bi v tej komisiji ali  o tem, karkoli je bilo zapisanega, bilo govora o tem, kaj
               v cerkvah in verskih skupnostih delajo. In še bolj se distanciram od tega, in to pa
               je podtikanje, da bi kdo od nas štel, da se tam dogaja kaj slabega; mislim, da ste vi
               dosti hujšo besedno zvezo uporabili, pa je ne bom ponavljala za vami. Ampak gre -
               tako jaz razumem to zadevo -, ko gre za javno nastopanje vodje obreda pred skupino
               ljudi na dan volilnega molka za vprašanje, ali je bil volilni molk kršen ali ne. Kaj
               lahko prof. Lukšič s tem, ko nima reprezentativnega vzorca o tem, dela in to
               politično zlorablja, kar tudi piše v tem sklepu, da <q>"gre za kršitve ustavne pravice
               do zasebnosti in svobode izražanja ter za zlorabo izobraževalne institucije v
               politične namene,"</q> pa ne vem, kaj ima s tem skupnega. Dajte malo prebrat, kaj ste v
               sklepih napisali in kaj ste v obrazložitvah govorili, so tudi magnetogrami.</p>
               <p>Izvolite, gospa Uhan, beseda je vaša.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp28">

               <speaker>MARJETKA UHAN:</speaker>

               <p>Hvala lepa za besedo. Spoštovani vsi prisotni! Moram reči, da me je v bistvu nastop,
               vsaj v začetku, prof. dr. Lukšiča tudi tu presenetil. Zlasti se mi zdi, da nam je dal
               vsem poduk. Imela sem občutek, vsem tistim, ki nismo hodili na FDV, da ne vemo, kaj
               je politika, in da se ne znamo obnašati, in je iz tega tudi sklepal, da je ta
               peticija sramota, ki jo obravnava danes Državni zbor. Moram reči, da me je ta nastop
               tudi v tej smeri presenetil.</p>
               <p>Moram pa povedati, da so bili pobudniki peticije študentje. Imam občutek, da so
               glede na njegov nastop in funkcijo tudi danes lahko prestrašeni ali pa zgroženi, in
               se sprašujem, če se bodo še upali sploh oglasiti mogoče tudi danes. Kot rečeno, so
               bili pobudniki te peticije študentje. Mi smo le želeli, da se to obravnava.</p>
               <p>Imamo pa v Novi Sloveniji nekaj vprašanj tudi za omenjenega profesorja, pa ga ne
               napadam osebno, mogoče tudi za univerzo. Zakaj se te raziskave opravljajo na volilno
               nedeljo, ko je volilni molk? Zakaj v cerkvenih institucijah? Zakaj se ne raziskuje,
               recimo, na drugih javnih prireditvah, ko imajo društva sestanek, ko se zbere ta ali
               ona skupina? Zakaj zgolj cerkvene institucije? In zakaj vernike pri obredih in zunaj
               njih? Mar se sumi, da tam kršijo molk? Ali zakaj je taka motivacija ali interes, da
               se opazuje zgolj te institucije oziroma ljudi, ki obiskujejo te institucije? Zakaj
               ste se odločili za prikrito metodo, ko se je nekateri strokovnjaki, profesorji,
               metodologi izogibajo in se jim zdi taka metoda vprašljiva oziroma etično in pravno
               sporna.</p>
               <p>Velikokrat ste v svojem dolgem uvodnem nastopu zagrozili ali pa dejali, vsaj že na
               začetku, da je avtonomna univerza in da ne bo dovolila posega v avtonomijo. Mi nismo
               želeli posegati v avtonomijo univerze, ampak prav obratno, mi smo bili prepričani, da
               ste posegli v avtonomijo cerkve, ki je prav tako avtonomna.  In je šlo v bistvu za obratno smer. In si
               predstavljate, da bi, recimo, profesor na Teološki fakulteti naročil študentom, da
               naj gredo na volilno nedeljo ali pa kadarkoli opazovat, skrivno ali pa tajno oziroma
               prikrito, kaj vem, mogoče na Metelkovo ali pa drugo skupino ljudi. Mislim, da bi bila
               reakcija s strani SD ali pa poslancev veliko večja, kot je bila naša.</p>
               <p>Kot rečeno, mi mislimo, da je bila znanost zlorabljena v tem trenutku oziroma s tako
               metodo prikritega opazovanja ljudi. In niso bili ogorčeni samo študentje, ki so
               zahtevali, ki so vložili to peticijo, ampak mnogi ljudje, mogoče ne toliko ogorčeni,
               ampak spraševali so se, ali je res mogoče, da se to še dogaja in da tega niso vedeli,
               da so med verniki ali pa med obiskovalci cerkve ljudje, ki so prišli z drugimi nameni
               ali pa z drugimi ukazi in nalogami. In to nas je v bistvu tudi spodbudilo k temu, da
               smo predlagali, da se ta peticija študentov obravnava. Se vam zahvaljujem za
               odgovore.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp29">

               <speaker>PREDSEDNICA MAG. MAJDA POTRATA:</speaker>

               <p>Hvala. Ampak prej bi jaz rada samo gospo Uhan potolažila, da SD nikakor ne namerava
               kakršnekoli peticije vlagati in opazovati. Je pa za druge prostore zakon jasen in
               lahko občani in občanke kršitve javnega molka prijavijo. Pa tudi tistemu, ki je kršil
               volilni molk, naj pojasnijo, da so ga opazovali pa slišali, ampak so samo kršitev
               prijavili. In o tem mediji tudi poročajo, kdaj so bile kršitve dosežene. Drugače pa
               kar brez skrbi, nismo taki.</p>
               <p>Izvolite, dr. Lukšič, replika, ste rekli.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp30">

               <speaker>DR. IGOR LUKŠIČ:</speaker>

               <p>Spet gre za manipulacijo, kot sem jo že prej izpostavil. Poglejte, študentje, jaz
               nimam tu nobenih podpisov študentov. Kolega tu je študent Teološke fakultete v
               Mariboru, jaz kot profesor nimam nobenih ingerenc nad njim. Torej, njega ni treba
               biti strah. Tudi drugih študentov, ki podpisujejo peticijo, ni treba biti strah, naj
               podpisujejo peticije. Problem je v tem, da ste vi, Državni zbor, to prinesli sem na
               sejo, to je problem. On lahko podpisuje, kar hoče, to je njegova pravica. Problem se
               začne tisti hip, ko vi naredite iz tega akt oblasti. Vi imate oblast, vi imate
               represivni organ in tu obravnavate, da se profesorja Lukšiča vrže iz službe! Torej,
               koga naj bo strah?! Ali njih, ki podpisujejo peticijo, naj se mene vrže iz službe?
               Ali mene? Torej, ne se hecat, lepo vas prosim!</p>
               <p>Poleg tega, kdo koga zasleduje. Poglejte, predavanja so javna, lahko pride kdorkoli
               na moja predavanja. Lahko pride proučevat katerokoli javno dejavnost kdorkoli.  To je stvar, ki je razčiščena v
               tej zahodni civilizaciji. Ne more biti zadeva, ki je javnega značaja, podvržena nekim
               posebnim postopkom. Ne more biti. Tudi delo strank je javno.</p>
               <p>In zdaj še ena zadeva - vprašanja, ki jih vi naslavljate. Poglejte, tako kot ste se
               vi čutili malo prizadete ob tem mojem govoru, se pa jaz čutim prizadetega. Poglejte,
               zakaj bi moral še enkrat razlagati zadeve, ki ste jih vi v gradivu predložili. Vi ste
               jih predložili v gradivu, tu noter piše, zakaj na dan volilnega molka, zakaj v verske
               skupnosti in tako naprej, tu piše. Preberite, kar ste predložili! Torej, jaz se čutim
               res tu debila. Hvala.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp31">

               <speaker>PREDSEDNICA MAG. MAJDA POTRATA:</speaker>

               <p>Boste razpravljali, gospa Uhan? Potem bi prej dala besedo gospodu Zamerniku, pa potem
               vam za razpravo. Replike na repliko pa ne morem dati. Ja, če bi potem lahko dali.
               Gospod Zamernik, razpravljate, izvolite.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp32">

               <speaker>BOGOMIR ZAMERNIK:</speaker>

               <p>Hvala lepa, gospa predsednica. Saj sploh ne vem, kje bi začel.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp33">

               <speaker>PREDSEDNICA MAG. MAJDA POTRATA:</speaker>

               <p>Pri začetku.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp34">

               <speaker>BOGOMIR ZAMERNIK:</speaker>

               <p>Ja, na začetku. Tole, kako je kdo prizadet, kako kdo ni prizadet. Vsekakor je na moji
               strani nekako pretežno občutek, da se prevečkrat spuščamo na neke osebne nivoje v tej
               triurni razpravi. Tu naj na začetku zelo jasno in eksplicitno poudarim, gospod
               Lukšič, če se še jaz dotaknem tega osebnega nivoja. Jaz tako vam kot vsem vašim
               štirim otrokom in vsemu sorodstvu želim vse dobro, tako kot, verjamem, tudi vi želite
               mojemu. In se nisem čutil nič prizadetega ob vašem dokaj povzdignjenem glasu enkrat -
               tisti, ki ste malo bolj pozorno spremljali nastop gospoda Lukšiča -, tudi takrat, ko
               ste udarili po mizi. Ne vem, zakaj je to potrebno. In tu se gospodu Peterki, pa njemu
               še niti ne toliko, in mu čestitam za ta pogumen korak - o strahu bom še pozneje nekaj
               rekel, ker je bilo rečeno, kdo bi se naj bal -, čestitam za to, da smo se sploh
               začeli o tem tu pogovarjati. In nobene težave v tem ne vidim. Ali ni parlament zato,
               da si pač izmenjujemo različne poglede? Mi nismo izvršna veja oblasti, ki bi lahko
               rekla, aha, zdaj je pa treba Lukšiča nagnati iz službe. Upam, da so ti časi mimo in
               da ni več tistih partijskih funkcionarjev. Če smo se že vsi vračali v neka obdobja
               nazaj, sem se spomnil nekega našega, tako, no, vaškega posebneža, nek naš Krjavelj je
               bojda bil, jaz ga niti nisem poznal. Ko je glavnemu partijskemu sekretarju, ko je
               kupil samokolnico, dejal: <q>"A si samokolnico zato kupil, da boš politiko vozil po
               vasi?"</q> Naslednji dan je bil na pridržanju, ali kako se je temu reklo, in tri dni je
               bil tam. Mislim, da so ti strahovi popolnoma neupravičeni. In tu z zelo povzdignjenim
               glasom se spraševati, kakšni so ljudje, ki se gredo pogrom na profesorja, uporabljene
               besedne zveze, če ste jih že, gospa predsednica, prej omenjali, inkvizicija,
               cviljenje pekočega mesa, pa ne vem kaj še vse, si niti nisem zapomnil vsega. Ja,
               kakšen človek sem jaz, če se spet spuščamo na osebni nivo, ki sprašujem to, kar
               sprašuje profesor sociologije, ki je  raziskovalo olikano, legitimno, s privolitvijo svetišč ali molilnic?
               Ali je to vprašanje tako hudo, da je treba zdaj tu ne vem kak dvigati glas in se
               čutiti ne vem kako prizadetega zaradi tega? Če vprašamo ali so dobili kopijo
               raziskovalne naloge, za kar smo sedaj ugotovili če ne bi imeli te seje, jaz še danes
               ne bi vedel, da to ni bila raziskovalna naloga. Kajti v teh vprašanjih je napisano
               raziskovalci, skupine raziskovalcev in sem hvaležen zato da imamo to sejo, da sem to
               vsaj zvedel. Da to ni bila raziskovalna naloga. Hvala bogu da smo to zvedeli. In samo
               to smo želeli vedeti. Ali so dobili kopijo. Zdaj očitno te kopije niso dobili. Ali je
               ta naloga, poizvedovanje če že ni bila raziskovalna naloga, prineslo vsaj skromen
               delež k bolj objektivnemu pogledu na določene stvari. Ali so študentje, ki so to
               počeli, to uporabili za, ne vem, višje cilje, bolj posvečene ali za neko svojo osebno
               rast? To so vprašanja, na katere želim odgovore. O tem pa tukaj slišimo tri urni
               ekspoze šolanja kaj vse bi lahko mi vprašali, česa pa niti slučajno ne smemo. O čem
               STA lahko poroča, o čem pa ne sme. Kdo se lahko kam vmešuje in kdo se ne sme. Ljubi
               bog. Predsednica celo potem pravi, da sicer zame ne ve, ali je Zamernika STA
               pokrival, ampak za vsak slučaj pa pravi: <q>"Ja, najbrž ga je."</q> Gospa predsednica če se
               že spuščate na osebne nivoje, kar jaz upam da se nikoli ne bom, vsaj na tak način ne.
               Lepo vas prosim. Dajte prej pogledati kdo pa kdaj je sklical tiskovno konferenco in
               kdo ga je kje pokril. Ene tiskovne konference nisem imel na to temo pa nikoli ne bom
               imel. ...<stage>/Nerazumljivo./</stage>... pa tako <q>"just in case"</q>. Če slučajno bo pomislil, da bo to
               delal. Ampak zdaj me ima da jo bom res sklical kdaj. Ravno zaradi tega. Še enkrat
               čestitke gospodom in gospem, ki so se podpisali pod to peticijo.</p>
               <p>Ko sem pa že ravno pri teh podpisnikih, na to ni bilo nič pokomentirano. Jurij
               Emeršič, drugopodpisani bojda. Zdaj so me obvestili. Nekdo si je pač izmislil, tako
               kot je prej gospa predsednica si dovolila, da jaz pač sklicujem konference, ki jih
               STA sklicuje. To se bo nekje zapisalo in to bo postalo gotovo dejstvo. Nekdo si je
               izmislil za tega Jurija Emeršiča, da je bil, ne vem, na Fakulteti za družbene vede
               študent. Potem so se mu pa opravičili za te navedbe. Ampak poglejte, nekdo si nekaj
               izmisli, smo bili priča temu zelo lepo zdaj, par minut pred tem in to je potem to.
               Potem se pa to kaže tako kot ste mi zdaj pokazali. Pokažite še opravičilo kot ga je
               ta isti medij pokazal. Zakaj pa potem to problematiziramo? Zakaj problematiziramo? Vi
               ste rekli da je bil Jurij Emeršič na FDV-ju.</p>
               <p>Torej vprašanja smo izpostavili, želeli smo pogovor, nobenih ...<stage>/Nerazumljivo./</stage>...
               In vse dobro, še enkrat, vam tako za rojstni dan, kot vsem vašim. Hvala lepa.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp35">

               <speaker>PREDSEDNICA MAG. MAJDA POTRATA:</speaker>

               <p>Repliko bom imela na vas gospod Zamernik. Vi meni podtikate stvari. Jaz sem
               povedala, da za vas ne trdim da ste bili na novinarski konferenci. Ste pa med
               predlagatelji te točke dnevnega reda. Govorite o tem, da je osebna raven. Ja kakšna
               pa naj bi bila? Saj je ta peticija vendar peticija zoper človeka. Zoper profesorja
                  na fakulteti in zoper
               podpredsednika stranke. Saj ni proti marsovcem. In mislim da človek, ki je toliko
               medijsko izpostavljen in napadan zaradi vseh stvari, lahko prizadet in ga razumem če
               je tudi kaj povedal bolj prizadeto ali emocionalno. Saj je pa tudi vaš nastop bil
               emocionalen pa niste osebno napadeni. Ampak tisti hip, ko ste dve poslanki in dva
               poslanca predlagali obravnavo te točke dnevnega reda, ste se solidarizirali s to
               peticijo, ker ste jo tako tudi razlagali, utemeljevali da gre za zlorabo v politične
               namene, ste govorili o uporabi udbovskih metod pa ste vsi tako mladi, da ne veste
               kako je bilo takrat ko so se te hude stvari še dogajale in vi ste sprožili javno
               obravnavo na delovnem telesu, ki niti nima v svojih pristojnostih pristojnost
               preiskovalnih dejanj. Ker mi se zdaj ukvarjamo s tem kaj je Lukšič delal in kaj
               Lukšič ni delal na fakulteti. In žal mi je, veste to ni kar tako da se bomo pa mi
               zdaj malo pogovarjali o teh stvareh. Vse te stvari se snemajo, vse te stvari se po
               medijih širijo in je integriteta posameznika v tem primeru integriteta prof. dr.
               Igorja Lukšiča po njegovi strokovni in človeški plati načeta. Pa če vi to hočete
               priznati ali pa ne. Ampak dejstvo je, da se je to zgodilo. To ne gre kar tako, nekaj
               malega se bomo pogovarjali, potem bomo pa pozabili da se je to zgodilo. Vi
               sistematično to počnete. Gospa Irgl redno govori o Janku Vebru, govori o ne vem kom,
               čudno da ne bo problematizirala to da je župan postal, župan ki je sprožil dogodke in
               ki je sprejel sklepe v zvezi z Romi, postal državni svetnik pa ni noben
               problematiziral. Ne, to je v redu, saj je vendar iz prave stranke.</p>
               <p>Vi pač imate neke čudne predstave o tem, kako bi človek moral reagirati na stvari.
               Po njem se lahko hodi, ker je pač iz neke druge stranke. In o podpisnikih govorite.
               Vi govorite o podpisnikih. Gospod Jurij Emeršič je profesor zgodovine. Vi govorite o
               peticiji študentov. Kaj je zdaj? Ali profesor zgodovine ali je študent? To so
               vprašanja, ki so relevantna. Ampak če vi mislite da se mi tako zdaj prijateljsko
               pogovarjamo o tem in malo kramljamo o tem kaj se kje dogaja, oprostite, jaz nimam
               tega občutka, da prijateljsko kramljamo. Izvolite gospa Uhan, beseda je vaša.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp36">

               <speaker>MARJETKA UHAN:</speaker>

               <p>Ste me profesor oziroma naj bi si prebrala članke, ki smo jih predložili ko smo
               zahtevali obravnavo te peticije. Tiste članke smo prebrali. Vseeno pa nisem dobila
               odgovora oziroma me vaš odgovor, da ste preučevali v cerkvenih inštitucijah zato ker
               edino one takrat obratujejo ob nedeljah, nam je vsem jasno pa tudi iz spletne strani
               so strokovci potegnili, da je bilo takrat več dogodkov katere bi tudi lahko opazovali
               oziroma ljudi, ki so bili na teh dogodkih. V svojem nastopu ste zelo polemizirali s
               politično stranko SDS, k sreči niste hudo omenjali Nove Slovenije, ali je pa sploh
               niste, ampak vseeno se mi ne zdi preveč okusno to, zlasti ker ste študente tudi
               preverili katere stranke so, vsaj če sem prav razumela. Oziroma govorili ste o
               podmladku, eni osebi, saj se iz magnetograma da razbrati in kolega Gaber me je
               vprašal: <q>"Ali je vaš ta?"</q> Sem rekla: <q>"Meni na misel ni prišlo da bi preverjala čigav
               je."</q> V tem je razlika med mano mogoče pa med vami, da se jaz nisem spuščala v vas kot
               podpredsednika SD-a, da bi preverjala iz katere stranke je kdo. Ampak te metode
               izvajanja, opazovanja na dan
               volitev v cerkvah se mi niso zdele, recimo, okusne če že neprimerne. In so vprašljive
               s strani vernikov in ljudi ki obiskujejo te inštitucije, navsezadnje tudi jaz, naj
               povem, čeprav tega nikoli ne razglašam, ampak ker ste tudi vi ne vem kolikokrat
               omenili kakšne veze imate tudi s cerkvijo, sem tudi jaz to omenila. In resnično
               označiš nekoga v kateri stranki je in da zato vlago to peticijo pa se mi res ne zdi
               primerno kot profesorju.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp37">

               <speaker>PREDSEDNICA MAG. MAJDA POTRATA:</speaker>

               <p>Hvala. Besedo ima gospod Černač. Izvolite.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp38">

               <speaker>ZVONKO ČERNAČ:</speaker>

               <p>Zdaj počasi, počasi razumem zakaj ste Socialni demokrati želeli z zakonom urediti to
               ustavno pravico, ki je nedvoumna in široka glede peticij. Se boste spomnili, pred
               kratkim smo v obravnavi poročila varuha človekovih pravic bili soočeni tudi z eno
               zahtevo, da naj bi to zadevo zakonsko uredili. In smo takrat povedali da to ne bi
               bilo dobro. Da bi se s tem stvari omejevale. Zdaj mi počasi postaja jasno zakaj. Zdaj
               mi počasi postaja jasno zakaj. Da bi se zadevo reguliralo in spravilo v prave vode. V
               take vode, ki bodo pač to ustavno pravico spravili v določen, vam prijeten okvir.
               Kajti 45. člen Ustave je zelo jasen in nedvoumen. Vsak državljan ima pravico do
               vlaganja peticij. In tukaj se zadeva konča. Ni določena nobena procedura.</p>
               <p>Druga zadeva ki je pa zanima, da vas je in to je razumljivo, gre le za vašega
               podpredsednika stranke gospa Potrata, ta peticija tako zbodla. Ker je usmerjena proti
               njemu. Ni pa vas zbodla, niti malo ne, neka druga peticija, ki jo je podpisalo 571
               novinarjev in ki obtožuje predsednika Vlade pritiska na medije. In ne ponuja nobenega
               izkaza za to trditev. Nobenega. V Primorskih novicah smo v petek 23.11. lahko
               prebrali izjavo prvopodpisanega gospoda Mateja Šurca na vprašanje novinarke ali je
               čutil pod to oblastjo kakšen pritisk. In je izjavil, da zanimivo, da pod to oblastjo
               ni čutil nobenega pritiska. Pod prejšnjo pa kar nekaj. In potem ga ja vprašala ta
               novinarka: <q>"Zakaj ste pa vendar podpisali?"</q> Pa je rekel: <q>"Iz solidarnosti."</q> Kako
               lahko prvi podpiše iz solidarnosti? Dajte mi to razložiti. Deseti, petnajsti,
               petstoti, prvi iz solidarnosti. Do koga? Če ni nikjer nobenega utemeljenega razloga.
               Zdaj ko gre pa za peticijo proti članu vaše stranke, je pa takoj ogenj v strehi in se
               o tem ne bi smelo govoriti. In govorim o stvareh, ki so na mizi in ki so empirične da
               so sporne. Kaj je tukaj za preučevati? Kaj je tukaj za preučevati, če nekdo v
               nedeljo, kot ste rekli, domnevno krši volilni molk. Ali je to nek profesor da bo to
               preučeval, nek študent? Ali so za to organi? In če je že treba delati statistiko o
               tem, je javno dostopna vsem in iz nje lahko potegnemo koliko je tega bilo v določenem
               okolju.</p>
               <p>Mislim da se ta politična manipulacija s strani prof. Lukšiča danes tukaj nadaljuje.
               Malo prej je dejal da obravnavamo zahtevo, da naj bi ga vrgli iz službe. Ponovno bom
               poudaril, jaz dvomim da je on tako naiven in da to ne počne namerno. Ampak ker, po
               mojem mnenju, to počne zavedno kar počne tukaj danes, je ta zadeva zelo slaba. To pa
               je res politična manipulacija. Od človeka, ki je profesor politologije, ki zelo
               natanko pozna naš politični sistem, ustavni red, pravila igre, je nemogoče
               pričakovati take izjave. Točno vemo, kaj in do kje so naše pristojnosti. Nikogar
               nismo postavili na zatožno klop. Ne gospoda Peterko, kar ste sicer želeli početi
               nekaj časa, ne gospoda Lukšiča. Smo pa odprli razpravo ob zelo občutljivi temi in bi
               bilo zelo narobe, če iz tega ne bi potegnili zaključka, da se te stvari v bodoče
                   ne bi smele več
               ponavljati. Kjerkoli, ne samo na tej ravni, pri kateremkoli drugem profesorju.
               Hvala.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp39">

               <speaker>PREDSEDNICA MAG. MAJDA POTRATA:</speaker>

               <p>Hvala gospod Černač. Replicirati vam moram znova. Ne vem kolikokrat sem že povedala
               da smo na začetku razpravljali o tem ali naj peticijo natančneje določimo zaradi tega
               ker smo bili, ne jaz kot opozicijska poslanka, ki nimam te moči in na tej komisiji me
               vedno preglasujete, ampak predstavnik oziroma varuh človekovih pravic je dvakrat
               opozoril našo komisijo, da mora peticijo natančneje urediti. Prvič je bilo to takrat
               ko smo dobili zahtevo policijskega sindikata, da bi njihovi predstavniki smeli
               politično participirati, čeprav imajo zdaj v političnih strankah, čeprav imajo zdaj
               omejitve. Mi smo takrat to zahtevo, to peticijo policijskega sindikata posredovali
               ustavni komisiji in se nismo vsebinsko opredeljevali do peticije. Drugič je bila
               peticija zvezana za JHD-jem in znova in lepo vas prosim, zdaj pa ste že bili naš
               član, ob letošnjem varuhovem poročilu, ki smo ga nedavno tega obravnavali, je v
               varuhovem poročilu zapisana znova zahteva, da bi morali področje peticije zakonsko
               urediti. Mi smo na to temo v komisiji veliko razpravljali. Dali izdelati tudi
               primerjalni pregled kako imajo področje peticij urejeno v drugih evropskih državah.
               Ugotovili da je to področje zelo različno urejeno. Sem že danes povedala kateri dve
               stranki sta odgovorili. Klub LDS da ni treba nič spreminjati. Združena lista
               socialnih demokratov je takrat povedala da je to vendarle stvar Vlade, ki naj
               razmisli o tem ali je treba peticijo posebej določati ali ne. Naša komisija pa je
               soglasno sprejela sklep, da mi ne vidimo, mi, člani komisije ne vidimo potrebe po
               podrobnejši določitvi peticije. Ravno zaradi tega ker bi podrobnejše določitve
               peticije lahko zožile možnost za vlaganje peticij tistim posameznikom, ki bodisi
               nimajo računalnika in ne bi v predpisani obliki, ali so prava nevešči, ali cela vrsta
               razlog je skratka zato, zakaj tega nismo uredili. Nismo se pa do zdaj ukvarjali s
               peticijami ki krožijo po spletu. In ni mogoče podpisnika peticije ugotoviti, zaradi
               tega ker na spletu lahko podpiše, se vtipka ime in priimek in se identifikacija osebe
               ne ugotavlja. Mi pa na anonimne peticije ne odgovarjamo, zaradi tega ker niti ne vemo
               komu naj odgovor naslovimo.</p>
               <p>Zato je to, znova z vaše strani, huda manipulacija, ko pripisujete meni te namene,
               da hočem jaz to delati. Gospa Irgl umirite se, lepo prosim.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp40">

               <speaker>EVA IRGL:</speaker>

               <p>...<stage>/Ni vključen./</stage>... Jaz samo sprašujem po Poslovniku, če je to replika ali
               razprava. Glede na to, ne vem, koliko časa ...</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp41">

               <speaker>PREDSEDNICA MAG. MAJDA POTRATA:</speaker>

               <p>Vi imate z mano resne probleme vedno, ampak jaz pa se v vas ne spuščam, ampak vas
               samo prosim, če ste tako mirni in da končno pustite povedati stvari, ki so v zvezi s
               peticijami in z delom naše komisije zelo pomembne. Vi ste dali to peticijo v
               obravnavo naši komisiji. Pospremili s sklepi in z gradivom in ste prevzeli vsebino te
               peticije. Torej je to vaša vloga in zato smo to obravnavali.</p>
               <p>Ker pa ste gospod Černač načeli tudi vprašanje novinarske peticije, vam pa naj
               povem, da smo mi od novinarjev dobili na komisijo dve peticiji. Eno od novinarskega
               sindikata in smo tisto peticijo posredovali predsedniku Odbora za kulturo, šolstvo in
               šport, da bi jo obravnaval pa ni še nič storil. Medtem ko so pa novinarsko peticijo
               izročili novinarju, predsedniku Državnega zbora, ki jo je naslovil na vse poslanke in
               poslance in boste to novinarsko peticijo imeli v okviru naših rednih informacij o
               peticijah prispelih v nekem določen času, tudi možnost je že in boste o njej lahko
               razpravljali. Toliko glede tega ali se je kdo do česa opredeljeval ali se ni
               opredeljeval. In lepo prosim, nehajte provocirati s stvarmi, ki so v našem delu zelo
               natančno, po dogovoru speljane. Je samo vprašanje vaše dobre volje ali jih hočete
               videti ali jih ne želite videti. Gospod Zamernik beseda je  vaša. Repliko še. Ja, izvoli.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp42">

               <speaker>GOSPOD__________:</speaker>

               <p>Poglejte, se opravičujem. Žena je dežurna in moram iti domov kuhati večerjo. Rad bi
               samo še to povedal, da parlament ni kramljalnica. Akademske debate se opravljajo v
               akademskih prostorih, tu se pa politične zgodbe odvijajo in zato je treba tudi imeti
               odgovornost. In ko se peticija podpisuje se navadno podpisuje iz neke stiske na
               organ, ki ima moč, ne da se hodi po nekom, ki nima moči,...vi tukaj delate iz človeka
               neko blazno figuro, v stranki opozicijski s full time na univerzi, vi si ne
               predstavljate koliko je to silna moč, to je manjša moč, kot jo je imel
               ...<stage>/nerazumljivo./</stage>.. Germič v Mariboru. Torej ta klima psevdofobije ali hipofobije je
               enostavno neproduktivna za to državo. Jaz se opravičujem, tudi vidim, da diskusija
               gre v drugo stvar, to je interna zgodba znotraj komisije. Seveda sem vsakemu poslancu
               na razpolago kot profesor, se lahko oglasi kjerkoli tam na univerzi, lahko kramljamo,
               razčiščujemo te zgodbe, to bi lahko naredili že prej, če bi bili vi zainteresirani
               samo za ta del zgodbe, bi se lahko obrnili že name prej...<stage>/oglašanje iz klopi./</stage>...
               ste razumeli po svoje, glejte, tukaj so še druge stranke.., kdo vam je kriv, saj
               tukaj smo z dejstvi operirali, pa smo videli kako različno gledamo na to kaj je
               dejstvo. Stvari gredo naprej, upajmo, da bo politični proces pripeljal tudi do
               izčiščevanja tega kaj je res, kaj ni res, kaj so dejstva in da bo zadeva šla v dobro
               za vse nas. Tako, da jaz se na tej točki opravičujem, če me bo še kdaj kdo od
               poslancev v zasebnem pogovoru rabil sem z veseljem na razpolago, upam pa, da se
               Državnemu zboru ne bo več primerilo, da naredi tovrstni formalni prekršek. Hvala.
           </p>
            </sp>
            <sp xml:id="SDT4-KZPTZČPIEM-Redna-028-2007-12-04.sp43">

               <speaker>PREDSEDNICA MAG. MAJDA POTRATA:</speaker>

               <p>Hvala. Izvolite, gospod Zamernik.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp44">

               <speaker>BOGOMIR ZAMERNIK:</speaker>

               <p>Hvala lepa, gospa predsednica. Če je bilo že danes kar nekaj latinskih rekov
               izrečenih, pa dovolite še meni enega. Lepo pozdravljam gospoda
               Lukšiča...<stage>/nerazumljivo./</stage>... Ni še dolgo tega, ko ste mi ravno tako kot danes peli
               levite kako sem se zmotil, potem pa, ko ste pregledali magnetogram in ko vas je
               sekretarka opozorila, ste pa ugotovili, da ste se vendarle zmotili vi in ste se mi
               potem na stopnišču opravičili, kar iskreno in globoko cenim. Še bolj bom cenil kadar
               boste to zmožni storiti tukaj pred pričami oziroma pred javnostjo, ampak naj
               zadostuje tako kot je do sedaj, da ko boste šli pogledati tudi današnji magnetogram
               boste ugotovili, da ste se tudi tokrat zmotili, ampak nič hudega. Ampak, vsakega od
               nas najprej rečete <q>"to pa moram replicirati"</q> in potem napletete vse živo, 10 minut
               najmanj, čeprav 70. člen Poslovnika jasno govori tudi o replikah na delovnih telesih.
               Čeprav sem vljudno pozdravil gospoda Lukšiča, mi je vendarle žal, da odgovorov na
               vprašanja, ki sem jih prej izpostavil, pa še katero bi se našlo, naslov te ne
               raziskovalne naloge je bilo kaj je politika in te odgovore bi naj s to raziskavo, ki
               je bila naročena študentom dobili, tudi tega ne vem ali je bilo odgovorjeno na to
               vprašanje. Kar se pa tiče osebnih napadov, ki nam jih ponovno očitate, pa verjamem,
               da boste spet sedaj imeli repliko name in razvili nek 10-minutni ekspoze in se bom
               oglasil, upam, da tokrat zadnjič, če ne bo nujne potrebe. Moja iskrena želja je, da
               bi v tej državi določil pravila igre in da, ko bi nekdo, ki je prestopil črto, ki
               omejuje rob igrišča vedel, da se moram umakniti. To ne povezujte zdaj s tem
               konkretnim primerom. Če bo kdo
               ocenil, da je temu tako, v redu. Ampak, moja želja, da bi vsakdo pri sebi imel toliko
               neke samocenzure ali ne vem kako bi se temu reklo z boljšim izrazom, neke
               samoodgovornosti, če hočete, da bi tako kot, ne vem, v Belgiji, ko je pobegnil
               trikratni morilec ali ne vem kolikokratni morilec, so odšli trije ministri brez, da
               bi jim kdorkoli karkoli rekel. V tej Vladi je odšlo mislim, da pet ministrov, na
               različne načine so odhajali, da ne bi zdaj zahajali v polje, ki ni namen te razprave.
               Mislim, da je gospod, ki je bil potem tudi varuh človekovih pravic tudi enkrat sam
               ocenil, da je rob, ki omejuje igrišče prestopljen in je iz načelnih razlogov odšel.
               Jaz, tako kot sem rekel, da spoštujem ljudi, ki se znajo za napako opravičiti, zelo
               spoštujem tudi ljudi, ki zmorejo to samoodogovornost in ko sami ocenijo, da so
               prestopili ta rob tudi zapustijo igrišče.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp45">

               <speaker>PREDSEDNICA MAG. MAJDA POTRATA:</speaker>

               <p>Izvolite, gospod Peterka.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp46">

               <speaker>PETER PETERKA:</speaker>

               <p>Veliko je bilo rečenega o peticiji, vsebini peticije in tako naprej. Priznam, da sem
               naredil kakšno napako, ena od teh je, da se nisem podpisal, sicer ne vem kam sem
               razmišljal, čeprav imam možgane za razmišljati. Ampak, zanimivo je tudi to, ne vem
               kako ste vi dobili takšen zmazek tukaj, ki ne prepozna šumnikov. Jaz sem sprintal z
               iste spletene strani in šumniki so, sprinatano je bilo 15,11., šumnike imam, zato
               tega ne razumem. Potem v nekem smislu protipecija moji peticiji, ponavljam, moji
               peticiji je tudi podpora Igorju Lukšiču na isti spletni strani, zanimivo. To sem
               ugotovil šele takrat, ko sem svojo oddal in sem potem vtipkal, ker sem jo iskal, mi
               je brskalnik pokazal na to. Hvala.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp47">

               <speaker>PREDSEDNICA MAG. MAJDA POTRATA:</speaker>

               <p>Hvala, gospod Peterka. Jaz vas nisem želela užaliti, ampak jaz sem prosila za
               prečrkovanje predlagateljevega gradiva, njim je šla moja prošnja že na prvi seji, ko
               so oddali gradivo, da gradivo dajo takšno, da bo prečrkovano in da bo ime zapisano,
               ker ta isti čas, ko smo vašo peticijo dobili smo dobili tudi v roke publikacijo, ki
               se ji je reklo pravica do imena in so zamejski Slovenci izrekali svoje nezadovoljstvo
               s tem ali pa zadovoljstvo, da bodo zdaj lahko imeli zapisana imena v obliki v kakršni
               jih narekuje tudi slovenski jezik. Izvolite, gospa Irgl.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp48">

               <speaker>EVA IRGL:</speaker>

               <p>Še enkrat hvala za besedo. Jaz bom nadaljevala tam kjer je delno začel že kolega
               Zamernik. Gospa predsedujoča, gospa Potrata, jaz vas, moram reči, da pravzaprav ne
               razumem več. Vi nas koalicijske poslance vedno znova na vseh sejah te komisije
               podučujete kaj smemo izrekati, česa ne smemo, čeprav vi na popolnoma vsako našo
               razpravo imate milijon pripomb in so te najbolj utemeljene. Vedno znova ponavljate,
               vedno znova, da sama izrekam nonostop kršitve, ki se vršijo s strani poslancev
               Socialnih demokratov.  Ampak,
               dejstvo je, kot je že kolega Černač rekel, mi ne želimo in nikdar ni bil naš namen
               pribijati, kot sem že jaz sama povedala tudi na novinarski konferenci, dr. Lukšiča na
               križ, želimo pa, da se o teh stvareh pogovorimo, ker so po našem mnenju bile sporne
               in tudi o tem imamo pravico govoriti in se izrekati. In glede zasebnosti, posega v
               zasebnost vi nonstop pravite, da tukaj ni prišlo do posega v zasebnost posamezniku.
               Ampak, če me spomni ne vara, na eni od prejšnjih sej sem bila ponovno deležna, sicer
               ne na seji, ampak po seji s strani vas gospa predsedujoča, ponovno očitkov kaj se jaz
               grem, kaj delam, kako se lotevam stvari in tako naprej. In ker so bili tam prisotni
               tudi novinarji so slišali tudi vsebino oziroma vsaj del vsebine tega pogovora in
               takrat ste vi novinarju dejali, da je to, če oni poslušajo in če so to slišali, poseg
               v vašo zasebnost. Zdaj pa res ne razumem, to je poseg v zasebnost, ker je nekdo stal
               v istem prostoru in poslušal kaj se mi pogovarjamo, na drugi strani pa anketa, ki je
               bila izvedena na dan volitev ni poseg v zasebnost, ko so študentje po nareku dr.
               Lukšiča poslušali kaj si imajo ljudje za povedati med obredih in po obredih. Hvala.
           </p>
            </sp>
            <sp xml:id="SDT4-KZPTZČPIEM-Redna-028-2007-12-04.sp49">

               <speaker>PREDSEDNICA MAG. MAJDA POTRATA:</speaker>

               <p>Hvala, gospa Irgl. No, da bo zadeva dovolj jasna, dogodek je dobil svojo ustrezno
               medijsko prezentacijo v demokraciji je bilo natančno popisano kaj se je takrat
               dogajalo, jaz pa znova vztrajam, ker sem tudi predsednika Državnega zbora o tem
               obvestila, ker je novinar, ki sem mu pojasnila, da gre za zaseben pogovor in ne za
               javen nastop, mi ni ne predsednik Državnega zbora povedal, da se je novinar nad mojim
               ravnanjem pritožil In sicer je menil, da gre za poseg v njegovo avtonomnost in da gre
               za primer političnega pritiska, šlo pa je za to, da sem se z vami gospa Irgl resda
               neprijazno, ampak ostro pogovarjala po končani seji in sem vas zelo prizadeto
               vprašala kako lahko kot študentka ljubljanske univerze podpirate peticijo, ki zahteva
               razrešitev profesorja ljubljanske univerze in je ta novinar stopil do naju in si
               začel zapisovati in vidite, to pa je bil zaseben pogovor, ki si ga je on zapisoval in
               sem jaz njemu rekla tako kot se običajno novinarjem reče, da je to zaseben pogovor in
               sem s tem hotela zaščititi, da zadeva ne bi bila objavljena. Zadeva je bila
               objavljena in novinar me je še nabasal, da so seje javne, na začetku je trdil, da po
               seji, potem je rekel, da so seje javne in da če sem vam kaj osebnega hotela povedati
               bi morala se umakniti v drug prostor. Jaz mislim, da imamo tudi politiki govoriti med
               sabo mimo tistega kar se pogovarjamo na sejah in vam zdaj replike na repliko ne bom
               dala. Lahko pa razpravljate. Izvolite.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp50">

               <speaker>EVA IRGL:</speaker>

               <p>Gospa predsednica, jaz ne vem, ampak jaz imam občutek, da imate vi eno globoko
               antipatijo do mene, ampak to je vaš problem, ne moj, to se dogaja že od kar sem sama
               prestopila ta prag. Ampak, veste, obe sva bili izvoljeni na to mesto preko volitev,
               se pravi ljudje so nama dali ta glas ne glede na to ali še nekdo študira ali pa je
               magister slovenskega jezika. Tako, da jaz teh vaših podtonov in očitkov nonstop, ki
               se dogajajo ne samo tukaj na seji, ampak tudi v zakulisju sem do zdaj vedno mirno
               gledala, lahko si greste pogledati tudi vse magnetograme za nazaj, nikoli nisem
               izrekla ničesar na vaš račun, in vi to dobro veste, na sejah komisije za peticije
               nikdar, vi pa ste večkrat to z vašo virtuozno retoriko znali to spretno povedati
               tako, da se <q>"kao"</q>, bom se izrazila, ni slišalo tisto kar ste povedali, ampak v
               resnici je bil namen dosežen in jasen. 
               </p>
            </sp>
            <sp xml:id="SDT4-KZPTZČPIEM-Redna-028-2007-12-04.sp51">

               <speaker>PREDSEDNICA MAG. MAJDA POTRATA:</speaker>

               <p>Hvala za piar. Želi še kdo razpravljati? Če ne, potem dam na glasovanje predlagane
               sklepe. Preden bomo glasovali o sklepih, želim o sklepih izreči svoj glas. Za te tri
               predlagane sklepe ne bom glasovala, glasovala bom proti, in sicer bom utemeljila
               zakaj proti kateremu od sklepov. Mislim, da bi bilo dovolj, če bi bilo zapisano v
               prvem sklepu <q>"Komisija Državnega zbora Republike Slovenije za peticije ter za
               človekove pravice in enake možnosti se je seznanila z navodili za izdelavo poročila
               kaj je politika"</q>. To bi namreč bilo zelo natančno povedano, tako se tisti protokol
               imenuje in bi bila stvar natančnejša. Drugi sklep: Komisija Državnega zbora Republike
               Slovenije za peticije ter za človekove pravice in enake možnosti se je seznanila s
               peticijo zahtevamo Lukšičev odstop. To je namreč peticija s katero smo se seznanili,
               peticija nosi tak naslov, težko pa je pritrditi, da je to peticija študentov, ker se
               ne ve kdo vse se je pod to peticijo podpisal. To bi bila pravzaprav dva ugotovitvena
               sklepa zoper katera jaz ne bi mogla izreči se proti, zaradi tega, ker sta
               ugotovitvena in to smo nekaj ur danes tudi počeli. Zanesljivo pa ne morem podpreti
               tretjega sklepa zaradi tega, ker menim, da gre v tem primeru za grob poseg v
               posameznikov pravico do dela, pravico do raziskovanja in zlasti pravico do
               pedagoškega dela, ne pozabite to poročilo so delali študentje prvega letnika, daleč
               od tega, da bi lahko bili registrirani raziskovalci, zato tudi piše, da so to
               sodelavci vezaj raziskovalci in ne raziskovalci kot registrirani raziskovalci, torej
               sploh pa ne morem soglašati s tem, da so študentje uporabljali metode, ki jih lahko
               enačimo z metodami tajnega policijskega opazovanja. Mislim, da to ni žaljivo samo do
               profesorja Lukšiča, ampak tudi do študentov, ki so te protokole pisali in jaz česa
               takšnega zanesljivo ne morem podpreti. Meni bi se zdelo, še enkrat povem, najbolj
               smotrno, če bi namesto teh treh predlaganih sklepov sprejeli en sam sklep, ki bi
               govoril o tem, da se je Komisija za peticije ter za človekove pravice in enake
               možnosti seznanila s peticijo zahtevamo Lukšičev odstop. To bi se mi zdelo edino
               normalno, sprejemljivo in v mejah tistega kar so tudi naše pristojnosti, čeprav je
               bilo slišati v eni od razprav tudi to, da so ministri iz te Vlade odstopali, ampak
               poudarim naj, ministrska funkcija je plačana politična funkcija, funkcija profesorja
               pa je zvezana z vsakokratnimi volitvami za določeno obdobje, niso to politične
               volitve, ampak so volitve na katerih mora profesor dokazati s svojim pedagoškim
               raziskovalnim delom in s svojo publicistiko, da zahteve izpolnjuje. Zato se mi zdi, da ta komisija presega
               okvire dopustnega in svojih pristojnosti in tega sklepa zagotovo ne bom podprla. Želi
               še kdo obrazložiti svoj glas? Če ne, potem dajem predloge sklepov v taki obliki,
               vidim, da nobene pripravljenosti za kakšno spreminjanje ni, torej dajem prvi sklep na
               glasovanje.</p>
               <p>Kdo je za? <stage>(4 člani.)</stage> Kdo je proti? <stage>(1 član.)</stage></p>
               <p>Dajem drugi sklep na glasovanje.</p>
               <p>Kdo je za sklep? <stage>(4 člani.)</stage> Kdo je proti? <stage>(1 član.)</stage></p>
               <p>Dajem tretji sklep na glasovanje. ...<stage>/Medsebojni pogovor./</stage>...</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp52">

               <speaker>ZVONKO ČERNAČ:</speaker>

               <p>Proceduralno.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp53">

               <speaker>PREDSEDNICA MAG. MAJDA POTRATA:</speaker>

               <p>Smo pri glasovanju, ne morete več proceduralno. Jaz sem vas ne vem kolikokrat
               prosila, če sklep popravite, pa ga niste popravljali. Zdaj smo pa pri glasovanju.
               Sprašujem, kdo podpira ta tretji sklep? ...<stage>/Medsebojni pogovor./</stage>... Glasujemo.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp54">

               <speaker>MARJETKA UHAN:</speaker>

               <p>Obrazložitev glasu.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp55">

               <speaker>PREDSEDNICA MAG. MAJDA POTRATA:</speaker>

               <p>Izvolite.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp56">

               <speaker>MARJETKA UHAN:</speaker>

               <p>Pri tretjem, če je takšen kot je, se bom vzdržala. In sicer predvsem, zaradi
               zadnjega stavka, da bo komisija obvestila komisarja za človekove pravice pri Svetu
               Evrope, se mi zdi, da če bi mi to naredili, da bi bili podobni opoziciji, ki za vsako
               obvešča evropske institucije, zato takega sklepa ne bom podprla.</p>
               <p>Moram pa reči, da mi je žal, da je prof. Lukšič zapustil to sejo. Tudi jaz imam
               otroke doma, pa bi rabili večerjo recimo. Ni mi pa odgovoril na nekatera vprašanja,
               zakaj se je posluževal tajnih metod oziroma tajnega opazovanja in prav te
               inštitucije, zato se bom tukaj vzdržala, ne bom glasovala proti, ne za.</p>
            </sp>
            <sp xml:id="SDT4-KZPTZČPIEM-Redna-028-2007-12-04.sp57">

               <speaker>PREDSEDNICA MAG. MAJDA POTRATA:</speaker>

               <p>Hvala. Še kdo želi obrazložiti svoj glas? <stage>(Ne.)</stage> Potem dajem ta sklep na glasovanje.</p>
               <p>Kdo ga podpira? <stage>(3 člani.)</stage> Kdo je proti? <stage>(1 član.)</stage></p>
               <p>Ugotavljam, da je sklep sprejet.</p>
               <p>S tem so vsi trije predlagani sklepi sprejeti.</p>
               <p>Gospod Peterka se vam zahvaljujem za sodelovanje na seji. S tem zaključujem drugo
               nadaljevanje, torej 1a. točko in drugo nadaljevanje 28. seje komisije. Vsem se
               zahvaljujem za udeležbo.</p>
               <stage type="time">(Seja je bila zaključena 4. decembra 2007 ob 20.24)</stage>
            </sp>
         </div>
      </body>
   </text>
</TEI>