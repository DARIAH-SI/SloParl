<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDT4-OZDDSZII-Redna-035-2008-03-07">
   <teiHeader>
      <fileDesc>
         <titleStmt>
            <title>Zapisniki sej delovnih teles Državnega zbora Republike Slovenije</title>
            <title>Odbor za delo družino socialne zadeve in invalide</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-26+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="session">8C338A7E644D35E3C12573F000331006</idno>
               <idno type="custom" subtype="day">623DEE9859FFFDA6C1257408003DE987</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=pmagdt&amp;uid=623DEE9859FFFDA6C1257408003DE987</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDT4-OZDDSZII-Redna-035-2008-03-07.OZDDSZII" n="035">
               <name>Redna</name>
               <date when="2008-03-07"/>
            </setting>
         </settingDesc>
         <particDesc>
            <listOrg>
               <org xml:id="SDT4-OZDDSZII-Redna-035-2008-03-07.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
                  <listOrg>
                     <head>Delovno telo Državnega zbora Republike Slovenije</head>
                     <org xml:id="SDT4-OZDDSZII-Redna-035-2008-03-07.OZDDSZII">
                        <orgName key="OZDDSZII">Odbor za delo družino socialne zadeve in invalide</orgName>
                     </org>
                  </listOrg>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <stage type="title">ODBOR DRŽAVNEGA ZBORA REPUBLIKE SLOVENIJE ZA DELO, DRUŽINO, SOCIALNE ZADEVE IN INVALIDE</stage>
            <stage type="session">35. seja</stage>
            <stage type="date">(7. marec 2008)</stage>
            <stage type="chairman">Sejo je vodil Stanislav Brenčič, predsednik odbora.</stage>
            <stage type="time">Seja se je pričela ob 9.07.</stage>


            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Spoštovane članice in člani Odbora za delo, družino, socialne zadeve in invalide,
               lepo vas pozdravljam ob začetku 35. seje odbora. Enako pozdravljam tudi vse cenjene
               goste, z gospo državno sekretarko Romano Tomc v Ministrstvu za delo na čelu, in vas,
               cenjene predstavnike javnih medijev!</p>
               <p>Obveščam vas, da se je za današnjo sejo opravičil mag. Franc Žnidaršič. Imam pa kar
               nekaj obvestil o nadomeščanju naših stalnih članov, in sicer, Antona Ropa nadomešča
               gospod Miran Potrč, ki je v isti vlogi tudi najbrž predstavnik predlagateljev
               obravnave 1. točke, potem bo gospo Majdo Potrato nadomeščala malo kasneje, kajne, če
               prav razumem, gospa Darja Lavtižar Bebler, gospo Alenko Jeraj nadomešča Rudolf Petan
               in gospoda Pojbiča nadomešča Robert Hrovat. Vsem kolegicam in kolegom, ki nadomeščajo
               naše stalne člane, dobrodošlica na naši 35. seji.</p>
               <p>Na sejo smo povabili gospoda Mirana Potrča, poslanca Državnega zbora, ki je
               istočasno tudi prvopodpisani pod predlog zakona, ki ga bomo danes obravnavali,
               Ministrstvo za delo, družino in socialne zadeve, Zavod za pokojninsko in invalidsko
               zavarovanje in Državni svet.</p>
               <p>S sklicem seje ste prejeli predlog dnevnega reda. V skladu s poslovnikom nisem
               prejel želja po spremembi dnevnega reda, zato bomo današnjo, 35. sejo, opravili po
               predloženem dnevnem redu, in sicer:</p>
               <p>1. obravnava Predloga zakona o spremembi zakona o pokojninskem in invalidskem
               zavarovanju, skrajšani postopek,</p>
               <p>2. razno.</p>
               <p>Prehajamo na <title>1. TOČKO DNEVNEGA REDA.</title>
               </p>
               <p>Predlog zakona je objavljen v Poročevalcu št. 15/2008. Mnenje Zakonodajno-pravne
               službe smo prejeli, je priloženo, mnenje Vlade smo tudi prejeli, je priloženo, mnenje
               Komisije Državnega sveta tudi, tako da je to vse gradivo, ki nam sledi ob obravnavi
               1. točke.</p>
               <p>Najprej prosim predstavnika predlagateljev oziroma prvopodpisanega pod Predlog
               zakona o spremembi zakona o pokojninskem in invalidskem zavarovanju, gospoda Potrča,
               da na kratko povzame predlog zakona, in potem bomo nadaljevali. Izvolite, gospod
               Potrč.</p>
            </sp>
            <sp who="SDT4:PotrčMiran">

               <speaker>MIRAN POTRČ:</speaker>

               <p>Hvala lepa, gospod predsednik. Lep pozdrav vam, gospe državni sekretarki s
               sodelavkama, kolegicam in kolegom, članom odbora, sredstvom javnega obveščanja!
               Poskušal bom, tako kot ste predlagali, v kratkih obrisih obrazložiti vsebino in cilje
               predloga zakona, ker si dovolim verjeti, da članice in člani odbora, ki boste
               odločali o tem, o vsebini in problemih veste, veste tudi za smisel predloga in veste
               tudi za posledice sprejete odločitve in eventualno zavrnjene odločitve.</p>
               <p>Ta odbor se je po mojem vedenju resneje  s problemom vdovskih pokojnin, vdov po vojaških
               zavarovancih, začel ukvarjati že v letu 2006, kjer smo prvič ugotovili oziroma
               razpravljali, ali je prav ali ne, da vdove po vojaških zavarovancih nimajo enakih
               pravic, kot jih imajo ostale vdove v državi. In sicer, nimajo pravice, da bi lahko
               poleg svoje pokojnine uživale tudi do 15% pokojnine do povprečja po svojem pokojnem
               možu zavarovancu, vendar zavarovancu po zakonu o vojaških zavarovanjih. Takrat nam je
               bilo sporočeno, da onemogoča uresničitev te pravice 123. člen zakona o pokojninskem
               in invalidskem zavarovanju, spremenjen oziroma dopolnjen v letu 2005 na ta način, da
               je predvidel, da se lahko vdovska pokojnina koristi samo v primeru, če gre za
               zavarovanje po zakonu o pokojninskem in invalidskem zavarovanju, se pravi, da rečem,
               po domačem predpisu, ne pa po nekem posebnem, ki ureja pravice bivših vojaških
               zavarovancev.</p>
               <p>Ko je v letošnjem letu Državni zbor po našem prepričanju potrebno popravljal
               nekatere svoje odločitve, ki jih je v preteklosti sprejel glede usklajevanja
               socialnih dajatev, je bil ta problem ponovno odprt in smo o njem na Državnem zboru
               razpravljali ter ugotovili od strani predstavnikov mnogih poslanskih skupin, da
               obstoja volja, da se po našem prepričanju ta neenakopravna ureditev, ki nima
               zadostnih podlag niti v ustavi niti v enakosti pred zakonom, odpravi in da se tudi
               vdovam po vojaških zavarovancih omogoči, da koristijo delno vdovsko pokojnino.</p>
               <p>Zato sem poprosil ob vašem soglasju za pripravo in sopodpis predloga zakona in moram
               reči, da sem bil zadovoljen, ko sem ugotovil, da ga pravzaprav razen dveh poslanskih
               skupin, to sta Poslanska skupina demokratov in Poslanska skupina Nove Slovenije,
               sopodpisujejo posamezniki iz vseh poslanskih skupin. Zato tudi računam, da gre za
               razumevanje problema in tudi za pripravljenost, da se problem reši.</p>
               <p>Naš cilj je z odpravo določbe, na katero se sklicuje Zavod za pokojninsko in
               invalidsko zavarovanje in ustrezna sodišča ter glede katere trdijo, da dokler bo
               vključena v 123. člen zakona o pokojninskem in invalidskem zavarovanju, pač ne bo
               omogočala, da se uveljavlja delna vdovska pokojnina tudi po zakonu o pokojninskem in
               invalidskem zavarovanju vojaških zavarovancev, črta. Se pravi, da se črta določba, ki
               mu gre po pokojnem zavarovancu, uživalcu pravic, po tem zakonu. Ta <q>"po tem zakonu"</q> je
               namreč tista napačna ali pa sporna rešitev v zakonu, ki bi jo bilo treba spremeniti.
               Mi predlagamo to črtanje in se pri tem, še enkrat povem, sklicujemo, če boste pri
               volji ali pa če boste šteli za potrebno, na vrsto odločb, ki smo jih včeraj uspeli
               pridobiti, po nekih mukah sicer, od Zavoda za pokojninsko in invalidsko zavarovanje,
               iz katerih je razvidno, da v vseh primerih, kjer so zavračali pravice, so jih
               zavračali prav sklicujoč se na ta sporni del določbe 123. člena. Zato je naše
               prepričanje, če ga črtamo, da potem razlogov za sklicevanje nanj ne bo več.
               Postavljeno je ob tem  še
               vprašanje, kakšne bi bile materialne obveznosti. Mi smo nekaj podatkov s pomočjo
               Zavoda za pokojninsko in invalidsko zavarovanje zbrali in ugotovili, da je skupaj
               vdov po vojaških pokojninah 1.617. Če bi približno polovica lahko uveljavila delno
               vdovsko pokojnino, kar je povprečje v državi, potem bi skupno po naši oceni ta znesek
               znašal približno 44.000 evrov mesečno oziroma nekaj več kot 500.000 evrov letno, kar
               mislimo, da materialno ni takšen obseg, ki ga zaradi načela enakosti pred zakonom ne
               bi mogla naša država po skoraj 20 letih samostojnosti in neodvisnosti prenesti in
               zagotoviti.</p>
               <p>In še nekaj. Vlada nas je v svojem mnenju opozorila, da ne predlagamo ustrezne
               pravne rešitev, da bi morali rešitev predlagati v zakonu o pokojninskem in
               invalidskem zavarovanju vojaških zavarovancev. Rad bi rekel, da smo v 123. člen
               posegli v najboljših namenih zaradi tega, ker je bil 123. člen doslej sporen. Ne bi
               vas rad utrujal z dokumentacijo, če želite, jo imam pri sebi - odločbe ZPIZ, sodbe
               sodišč, izjave pristojnih ministrov, razprave na delovnih telesih in zboru, ki vse
               potrjujejo, tu je ta napaka, zaradi katere pravice ne moremo uveljaviti. Zato smo se
               je mi lotili. Če je treba ureditev najti na kak drug način, nam ne gre niti za
               prestiž niti za to, kje je rešitev, ampak prosimo, da se danes Vlada ne izgovarja ali
               pa da ne utemeljuje svojega mnenja na tem, kje je pravi sedež materije, kje je mogoče
               problem urediti, ampak da pove, ali skupaj menimo, da poiščemo rešitev, ki bo
               vsebinsko sprejemljiva in bo zagotovila, da bo tudi teh nekaj sto vdov po vojaških
               zavarovancih pridobilo enake pravice, kot jih imajo vse druge vdove oziroma vdovci v
               Sloveniji.</p>
               <p>Jaz verjamem, da govorim tudi v imenu vseh drugih sopodpisnikov predloga zakona, da
               smo pripravljeni na iskanje skupnih rešitev, ki bodo problem rešile, in prosil bi, da
               bi do tega prišlo. Naj zaključim, z nekaj optimizma gledam na tokraten predlog in
               tokratno sejo in upam, da bo zadeva urejena. Hvala lepa.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Hvala lepa gospodu Potrču. Zakonodajno-pravno mnenje smo prejeli. Gospa Kurentova,
               iz Zakonodajno-pravne službe Državnega zbora, želite povzeti? Ni potrebno. Hvala
               lepa.</p>
               <p>Iz mnenja Vlade izhajajo določene ugotovitve, utemeljitve, in morda je tudi prav, da
               jih gospa državna sekretarka Tomčeva tudi povzame. V nadaljevanju bomo pa odprli še
               kaj dodatne diskusije. Izvolite, gospa Tomčeva.</p>
            </sp>
            <sp who="SDT4:TomcRomana">

               <speaker>ROMANA TOMC:</speaker>

               <p>Hvala lepa za besedo, gospod predsednik. Spoštovane poslanke in poslanci! Dovolite,
               da zelo na kratko povzamem mnenje Vlade v zvezi s predlogom te spremembe.  Namreč, Vlada meni, da je ta
               rešitev, ta sprememba s pravno sistemskega vidika brez upoštevanja vidika vsebine
               neustrezna. Namreč ocenjujemo, da bi ta sprememba oziroma da ta materija sodi v zakon
               o pravicah iz pokojninskega in invalidskega zavarovanja bivših vojaških zavarovancev.
               Namreč, gre za to, da se predlagana sprememba ne nanaša na krog zavarovancev, ki jih
               opredeljuje zakon o pokojninskem in invalidskem zavarovanju, pač pa na krog
               zavarovancev, ki jih opredeljuje zakon, ki sem ga prej omenila, se pravi, zakon o
               pokojninskem in invalidskem zavarovanju bivših vojaških zavarovancev, saj se s tem
               širi krog upravičencev do dela vdovske pokojnine tudi na bivše vojaške zavarovance.
               In samo zaradi pravilne umestitve pravice v primeren zakonski okvir pač menimo, da ta
               predlagana sprememba v tem trenutku ni utemeljena. Hvala lepa.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Hvala lepa gospe državni sekretarki. Naj mi bo dovoljeno, da preden preidemo v
               skladu z drugo obravnavo na 1. člen, spregovorim dve besedi tudi v luči
               sopredlagateljstva tega zakona, pa predvsem tudi v tem, kako bi mi korektno to sejo
               nadaljevali, glede na razpoložljivo gradivo, ki predvsem temelji v pravilih
               obravnavanja zakona močno na mnenju Vlade; tako pač je in tako stvarni in korektni
               moramo biti.</p>
               <p>Po vsebinskem ali tudi pravno sistemskem vprašanju, o katerem bomo danes
               razpravljali, smo se nekoliko širše seznanili malo nazaj, ob obravnavi zakona o
               varstvenem dodatku, v katerega vsebino smo želeli vpeti tudi to vsebino, ki jo želimo
               razrešiti danes. Tudi takrat smo ugotovili, da s pravno sistemskega vidika ni najbolj
               korektno. Vendar pa je vprašanje, ki je še vedno dodatno prisotno in bolj evidentno
               po zadnji spremembi zakona o pokojninskem in invalidskem zavarovanju, s katero smo
               institut ali pravico do dela vdovske pokojnine razširili z nekako bolj socialnega
               okvira tudi na prejemnike višjih pokojnin ali vseh pokojnin, je pa nastalo to
               vprašanje še bolj žgoče, ker v tistem trenutku smo praktično samo en del upravičencev
               iz pokojninsko-invalidskega zavarovanja postavili v neenakopravno obravnavo, to pa
               tiste, katerih partner je bil zavarovan oziroma obravnavan na podlagi zakona o
               pravicah iz pokojninskega in invalidskega zavarovanja nekdanjih vojaških
               zavarovancev.</p>
               <p>Tako da s tega vidika mislim, da je korektno, da se pogovorimo danes. Zavod za
               pokojninsko in invalidsko zavarovanje tudi sam ugotavlja, da ne vidi potreb po tem
               razlikovanju oziroma po taki neenakopravni obravnavi naših državljanov. Mnenje Vlade
               je po mojem korektno, čeravno sem se sam nagibal v pogovoru s številnimi obiskovalci
               oziroma upravičenci do tega vprašanja oziroma do pravice do dela vdovske pokojnine in
               je bilo moje mnenje tako, da bi bilo najbolj korektno poseči v 3. člen zakona o
               pravicah iz pokojninskega in invalidskega zavarovanja bivših vojaških zavarovancev.
                   Drugi pogled je bil pa ta,
               da pa 123. člen osnovnega zakona o pokojninskem zavarovanju pa najbolj pristno
               obravnava oziroma oklasificira celotno vprašanje vdovske pokojnine, ki jo razvije iz
               družinske pokojnine ven. V tem smislu smo tudi potem razumeli, da bi bilo na nek,
               mogoče drugačen pristop popravka tega 123. člena v bolj opisnem smislu, v katerem bi
               vgradili tudi materijo iz zakona o pravicah pokojninskega zavarovanje bivših vojaških
               zavarovancev tudi smotrn. In v tem kontekstu jaz morda zdaj ne bi takoj predlagal
               proceduralnega predloga, ki po vsej logiki sami sledi. Če Vlada ne sprejema nekega
               predloga zakona pomeni, da je malo možnosti, da bi tak zakon doživel, vsaj iz naše
               prakse, popotnice nadaljnje obravnave smo vedno več ali manj uporabljali drugi
               odstavek 128. člena, po katerem bi rekli, da ni primerna podlaga za nadaljnjo
               obravnavo. Zato bi vam predlagal, da mi kar preidemo na 1. člen. Tam se soočamo z
               vsebino. Potem pa, če bi smatrali, da 1. člen ne bo dobil podpore, bomo pa šli na ta
               proceduralni predlog.</p>
               <p>Tako da jaz kar prehajam zdaj, če mi dovolite, v skladu s Poslovnikom na 1. člen in
               odpiram obravnavo. Naj pa uvodoma povem tudi to, da smo v zadnjih časih priprave na
               današnjo sejo vam tudi pripravili, tudi s pomočjo, kar je korektno, Ministrstva za
               delo, oblični zapis kako bi morda spremenili ali vstopili v 123. člen oziroma v 4.
               odstavek tega 123. člena. Po katerem bi zadostili našemu dobremu namenu in tudi
               pravno sistemski korektni vpetosti te spremembe v osnovi 123. člen. Odpiram razpravo.
               Gospod Potrč, izvolite.</p>
            </sp>
            <sp who="SDT4:PotrčMiran">

               <speaker>MIRAN POTRČ:</speaker>

               <p>Hvala lepa. Da bom svoje mnenje čim prej in čim krajše povedal. Gospod predsednik,
               hvala lepa za predloge, ki so pripravljeni. Kar mene kot prvopodpisanega kot
               spremembo zakona zadeva, jaz sem pripravljen v celoti tako kot so predloženi
               podpreti. Menim, da bi reševali problem. Rešujejo ga z jasno opredelitvijo z navezavo
               na zakon o pokojninskem in invalidskem zavarovanju vojaških zavarovancev in rešujejo
               tudi vprašanja na katerega so me včeraj na razgovorih opozorili na SPIZ-u. Da bi bilo
               pač potrebno rešiti tudi vprašanje finančnih obveznosti, ki jih rešuje zadnji
               odstavek, ki pove, da v tem primeru gre pač za pravice, ki jih financira država iz
               proračuna. V tem pogledu hvala in jaz mislim, da je več kot korektno pripravljeno.</p>
               <p>Bi pa rekel samo še eno stvar. Jaz ne razmišljam o korektnosti ali nekorektnosti
               stališča Vlade. Ampak hočem samo povedati, če bi se lotili vprašanja samo zakona o
               pokojninskem in invalidskem zavarovanju vojaških zavarovancev se bojim, da bi bilo
               zelo možno, da bi v naslednji fazi dobili opozorilo: <q>"Ja, kaj pa 123. člen?"</q> Če 123.
                   člen ostane, še vedno
               onemogoča, da kdorkoli drug, razen tistih, ki so zavarovani po slovenskih predpisih,
               da rečem, čeprav je tudi ta zakon drugi slovenski <gap n="..."/><stage>/Nerazumljivo./</stage><gap n="..."/>, ampak iz
               našega zavarovanja dobi to pravico. Zato se mi zdi ta rešitev, ki je tu predlagana
               mnogo boljša in tudi če boste ostali kolegice in kolegi mislili v tej smeri, bi
               prisil vas in Vlado, da se na to usmerimo. Ker bi potem tudi rezultat bil lažje
               dosegljiv. Hvala lepa.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Hvala lepa. Gospa Žgajnerjeva, izvolite.</p>
            </sp>
            <sp who="SDT4:ŽgajnarTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa gospod predsednik. Jaz bom več ali manj ponovila, mogoče z drugimi
               besedami, stališče ali pa mnenje, ki ga je pred menoj izrekel poslanski kolega gospod
               Potrč. Jaz se v celoti strinjam. Odprli smo razpravo o zakonu, o 1. členu zakona in
               predlog, ki ste ga podali gospod predsednik, kot predlog za amandma odbora je tudi
               zame v celoti sprejemljiv, kot podpisnico zakona.</p>
               <p>Jaz ocenjujem, da glede na to, da zakon o pokojninskem in invalidskem zavarovanju
               posebej opredeljuje pravico do vdovske pokojnine. Je smiselno ta dodatek pripisati v
               okvir zakona, ki je odprt in ki ga danes dopolnjujemo oziroma na nek način
               popravljamo. Tudi iz tega vidika, ker tako komisija Državnega sveta, kakor tudi
               Zakonodajno-pravna služba Državnega zbora nista imeli pripomb, niti glede vsebine,
               niti glede pravno tehničnega vidika oziroma sistemskega vidika. Tako, da v kolikor
               bomo našli voljo in glede na to, prvopodpisani pod zakon je omenil, da smo podpisniki
               iz različnih poslanskih skupin, iz različnih političnih strank, usmeritev, verjamem,
               da je mogoče s skupnimi močmi najti volj in podpreti spremembo, ki je dobronamerna.
               Ni škodljiva in kot je predlagana sama dopolnitev, kot že rečeno, v okviru amandmaja
               je zakon, po moji oceni, sprejemljiv in tudi razumljivo. Moral bi biti. Tako za
               Vlado, kot za tiste, ki bodo končni uporabniki tega zakona.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Hvala lepa. Gospod Gulič izvolite.</p>
            </sp>
            <sp who="SDT4:GuličAleš">

               <speaker>ALEŠ GULIČ:</speaker>

               <p>Spoštovani predsednik, cenjene kolegice in kolegi. Tudi jaz bom predlog za amandma
               podprl zaradi tega,ker rešuje, pač zagato v katero smo bili potisnjeni zaradi mnenja
               Vlade. Ampak jaz moram vseeno tukaj povedati, da gre za vendarle za neko čudno igro.
               Jaz sem pred mesecem in pol ali dvema mesecema postavil poslansko vprašanje s točno
               isto vsebino. Se pravi, gre za zavrnjeno pravico do mesečnega izplačila 15% zneska
               vdovske pokojnine in tam mi je v odgovoru bilo Ministrstva za delo <gap n="..."/> Seveda se je
               Ministrstvo za delo vseskozi sklicevalo na ta 123. člen. Ne na oni zakon o katerem
               govori danes, ampak na ta zakon, ki ga hočemo popravljati. S tem seveda,  da je na koncu tudi napisano, da
               zato v tem trenutku ne načrtujemo sprememb veljavne zakonodaje. Tako da, to pa ni
               bilo pred dvema letoma, petimi leti, ampak to se dogajalo v letošnjem letu ali pa
               koncem lanskega leta in hočem opozoriti samo na to, da gre vendarle za neko igro.
               Zdaj, če se lotimo enega zakona, potem ni pravi. Če bi se drugega, bi tudi ne bil
               pravi in mislim, da je zdaj, ko smo vendarle prišli do nekega, vsaj tihega soglasja,
               kakor razumem, je dobro, da se upošteva ta predlog za amandma odbora in gremo z
               zakonom naprej. Konec koncev ne gre za pravico do tistih, ki so pridobili pokojnino,
               ampak gre za pravico tistih, ki so še živi in gre za nekaj kar se črpa iz prve
               stebra. Se pravi, gre za medgeneracijsko solidarnost in ne za osebne račune
               zavarovancev. Hvala lepa.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Hvala lepa. Če dovolite, jaz bi želel reči to. V moji korespondenci od sprejema te
               zadnje novele o kateri sem govoril, zakon o pokojninskem in invalidskem zavarovanju
               se izve, da se nahajaj vloge, ki jih name naslavljajo upravičenci, ki smatrajo, da so
               na podlagi enakopravne podlage pred zakonom upravičeni do te vdovske pokojnine in
               enako temu tudi odgovor Vlade oziroma resornega ministrstva. In tukaj moramo biti
               korektni. Vsi ti odgovori so praktično vsebinsko identični že izpred dveh let kot je
               mnenje Vlade. Tako da, tokratno mnenje Vlade.</p>
               <p>Tako, da v tem smislu sem jaz tako mnenje Vlade tudi pričakoval. Ker če pač ima
               stabilen pogled na neko zadevo, mora ta stabilnost biti enaka danes kot jutri. Pa bi
               vseeno izzval predstavnike ministrstva oziroma Vlade, da komentirajo kako bi pa
               pravno sistemsko bilo sprejemljivo zdaj, v bistvu za osnovni zakon po katerem dajemo
               to pravico, se pravi po 123. členu, če ga tako preoblikujemo kot smo iz želje po čim
               boljšem, korektnem zapisu, tako pravno sistemsko rešitve tudi z vami vodili dobro
               diskusijo. Je zdaj takšen spremenjen četrti odstavek 123. člena, kot ga tu predlagamo
               pa stabilno zastavljen? Tako da na podlagi tega ne more nadaljevati vprašanje
               priznavanja ali nepriznavanja te pravice. Je za Vlado to sprejemljivo? Gospa državna
               sekretarka, izvolite.</p>
            </sp>
            <sp who="SDT4:TomcRomana">

               <speaker>ROMANA TOMC:</speaker>

               <p>Hvala lepa. Ravno sem želela opozoriti, da predlog, ki nam je bil tukaj
               predstavljen, ta sprememba ne ureja celovito, ne bi uredila celovito te problematike,
               ki se želi urejati. Namreč izpuščeno je bistveno vprašanje. Namreč vprašanje
               financiranja oziroma vira iz katerega se črpajo sredstva za zagotavljanje teh pravic
               in v tem kontekstu potem ta predlog, ki smo ga zdaj dobili na mizo to vprašanje
               drugače in bolje rešuje in nedvoumno postavlja odgovor na vprašanje iz kje se tudi ta
               sredstva črpajo. Tako da v tem kontekstu, seveda je ta predlog, ki smo ga dobili na
               mizo boljša rešitev od prvotno predlaganega.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Hvala lepa gospe Tomčevi. Poglejte, ta predlog tega amandmaja, ki bo amandma obora, v celoti spremeni 1. člen.
               S tem, da bomo samo sklicevanje v tem navedli. Tako da je to amandma k 1. členi in
               glasi napoved tako, da bi se besedilo 1. člena spremeni tako, potem ta tekst iz tega
               predloga teče. Ja, gospa Romana, izvolite.</p>
            </sp>
            <sp who="SDT4:TomcRomana">

               <speaker>ROMANA TOMC:</speaker>

               <p>Dovolite gospod predsednik. Samo nekaj sem prej pozabila omeniti. Vlada seveda ni
               preučila finančnih posledic v tem primeru. Tako da zaenkrat bi se Vlada želela do
               opredelitve finančnih posledic še ograditi in v primeru, da bo odbor ta predlog
               podprl, bomo to tudi v nadaljevanju storili iz naše strani.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Hvala lepa. Poglejte kolegi in kolegice. Ko smo s spremembo zakona, zadnjo spremembo
               pokojninsko in invalidskega zavarovanja omogočili pravico do, če je to za njih bolj
               ugodno, kot da prevzamejo 70% del pokojnine po vdovcu ali vdovi, da je za prejemnike
               bolj ugodno, da koristijo pravico dodatka v 15% na svojo pokojnino tudi vsem tistim,
               ki praktično prejemajo pokojnino v maksimalni osnovi za polnih 40 let, potem ne bi
               smeli imeti bremena s tem, da nekaj malega dodatnih sredstev pa sprostimo za še teh
               nekaj sto ljudi, ki bodo to pravico koristili pa je njihov pokojninski prejemek
               znatno nižji, kot pa ti, recimo, sorazmerni prejemki, ki smo jih omogočili to
               pravico.</p>
               <p>Ni več razprave. Potem lahko damo v odločanje amandma k 1. členu, ki glasi tako kot
               izhaja iz gradiva, ki ste ga prejeli - predlog za amandma, ja - in posega v spremembo
               četrtega odstavka 123. člena zakona o pokojninskem zavarovanju in pa dodaja nov sedmi
               odstavek, ki razrešuje vprašanja kdo je tisti, ki zagotavlja potrebnost sredstva tudi
               za pravice, ki bodo šle tistim, ki jim zdaj na podlagi zakona o pravicah iz
               pokojninskega, invalidskega zavarovanja bivših vojaških zavarovancev to ni šlo. Damo
               lahko v odločanje?</p>
               <p>Kdo podpira predlog amandmaja odmora k 1. členu? <stage>(8 članov.)</stage> Kdo proti? <stage>(8 članov.)</stage>
               Čakajte. Tukaj so bili zdaj eni rumeni, rdeči kartončki <gap n="..."/> Ponovno dajem v
               glasovanje in prosim, tisti, ki podpirate amandma, da to odločite z rdečimi
               kartončki.</p>
               <p>Kdo podpira predlog amandmaja? <stage>(8 članov.)</stage> Kdo temu nasprotuje? <stage>(8 članov.)</stage></p>
               <p>Hvala lepa. Amandma ni dobil podpore. Prosim gospod Potrč. Proceduralni predlog.
                  
               </p>
            </sp>
            <sp who="SDT4:PotrčMiran">

               <speaker>MIRAN POTRČ:</speaker>

               <p>Hvala lepa. Jaz verjamem, da se boste še trudili in tudi sam se mislim potruditi.
               Razumel sem, da bi morda kolegice in kolegi iz dveh koalicijskih strank, ki jih sicer
               ne razumem, ampak ni važno, saj jih mnogokrat ne, lažje odločali, če bi Vlada
               izpolnila svojo obveznost, zaradi katere je zdaj pogojno rekla, da ne more dati
               soglasja v celoti. In če bi bilo možno sejo preložiti, poprositi Vlado, da to v
               najkrajšem času naredi ali pa vsaj pove, ali so naše ugotovitve in računi približno
               točne, na seji Državnega sveta je bilo to potrjeno. In mislim, da Vlada lahko v zelo
               kratkem času to pove. In še enkrat skličemo sejo in o tem razpravljamo, ker sicer ne
               bom razumel, kaj je razlog te točke, do katere smo prišli. Hvala.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Hvala lepa, gospod Potrč. Jaz lahko to rečem, da tudi jaz ne razumem, kaj je razlog.
               Prej ko slej bo Ustavno sodišče odločilo in naložilo zakonodajalcu, da to
               neenakopravno obravnavanje državljanov pred zakonom odpravi. Zdaj, če je mogoče, jaz
               sem uvodoma povedal, da smo novo obličnost zapisa četrtega odstavka 123. člena
               koordinirali s tistim, ki je najbolj poklican za implementiranje zakona, to pa je z
               Ministrstvom za delo, družino in socialne zadeve in predhodno tudi z ZPIZ, sem
               mislil, da je toliko modrosti vseh nas, da bomo to presegli brez Ustavnega sodišča.
               Če lahko k temu kaj pripomoremo, prav gotovo bomo podpisniki tega predloga zakona
               zakon nadoknadili s tem, da bomo stopili na podlagi mnenja Vlade v zakon o pravicah
               iz pokojninsko-invalidskega zavarovanja vojaških zavarovancev, ampak ne vem, kakšen
               smisel ima to.</p>
               <p>Če mi lahko kaj pripomoremo k temu, potem lahko to preložimo. Vendar smatram, da
               odločitev je bila po glasovanju takšna, kot je, omenjen amandma ni bil sprejet. Jaz
               lahko nadaljujem edino tako, da dam v odločanje sedaj člen, ker smo o amandmaju
               glasovali, odločati moramo še o členu. In to bom tudi storil.</p>
               <p>Zato zdaj dajem v odločanje še 1. člen.</p>
               <p>Kdo podpira 1. člen? <stage>(8 članov.)</stage> Kdo je proti? <stage>(8 članov.)</stage></p>
               <p>1. člen ni dobil podpore.</p>
               <p>Odpiram 2. člen. Želi kdo razpravljati o 2. členu? Gospa Žgajner, izvolite.</p>
            </sp>
            <sp who="SDT4:ŽgajnarTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa za besedo še enkrat. Spoštovane kolegice in kolegi, to, kar se greste, gre
               predvsem apel na predstavnike vladne koalicije, velikega dela, večine vladne
               koalicije, to je sramota! Sramota ne samo za ta parlament, ampak sramota za našo
               državo. Imamo možnost, da popravimo krivice, ki se dogajajo v naši družbi na podlagi
               sprejetih zakonov v preteklosti, ampak danes pravite <q>"ne"</q>, kljub temu, da imamo
               odprto možnost, predstavnica ministrstva, gospa državna sekretarka, je jasno in
               glasno povedala, za ministrstvo je predlagan amandma, ki popravlja predlagano vsebino
               zakona, sprejemljiv.  Tisto,
               kar bo ministrstvo storilo, je, da bo v skladu z ostalimi za to odgovornimi
               predstavniki v okviru Vlade pregledalo, ali je zadeva sprejemljiva tudi z vidika
               proračuna Republike Slovenije oziroma javnih financ. Ampak danes smo zaprli možnost,
               ker ste rekli predlaganemu amandmaju <q>"ne"</q>. Zaprli ste možnost, da bi ministrstvo,
               Vlada preučila zadeve z vidika javnih financ in morebiti rekla temu predlogu zakona,
               ki prihaja iz opozicije, pa tudi s strani koalicije, predstavnik koalicije oziroma
               predsednik tega delovnega telesa je podpisan pod zakon - vi ste rekli apriori <q>"ne"</q>
               temu predlogu zakona in apriori <q>"ne"</q> tudi ministrstvu, ki pa bi mogoče našlo rešitev,
               da pristopi k odpravi krivic.</p>
               <p>Še enkrat poudarjam, spoštovane kolegice in kolegi, to, kar počnete, je sramota,
               sramota za ta Državni zbor in sramota za Republiko Slovenijo.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Samo moment<gap n="..."/></p>
            </sp>
            <sp who="SDT4:ŽgajnarTavšBarbara">

               <speaker>BARBARA ŽGAJNER TAVŠ:</speaker>

               <p>Dovolite, predsednik, verjamem, da sem bila nekoliko ostra v besedah, ampak<gap n="..."/></p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Ne, ne, gospa Žgajner, drugi mandat govori, kdaj začne veljati ta zakon. O celotni
               materiji zakona se bomo najbrž lahko pogovarjali oziroma razpravljali o proceduralnem
               sklepu, ki mora temu slediti, če členov ne bomo potrdili. Mi smo dolžni kot delovno
               telo pripraviti elemente za odločanje na plenumu in se bomo morali pogovarjati o
               proceduralnem vprašanju, da je zakon primerna podlaga. Zato vse nadaljnje
               razpravljavce prosim, da v razpravi o 2. členu naslonijo svojo razpravo na to, o
               čemer člen govori.</p>
            </sp>
            <sp who="SDT4:ŽgajnarTavšBarbara">

               <speaker>BARBARA ŽGAJNER TAVŠ:</speaker>

               <p>Dovolite, ali lahko samo zaključim, ker verjetno bom povedala, tudi 2. člen govori,
               da zakon začne veljati 15. dan po objavi v Uradnem listu Republike Slovenije. To
               pomeni, da je popoln nesmisel 2. člen, če je bil 1. člen v popolnosti zavrnjen.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Prosim, gospa Žgajner, poslovnik je tisti, ki nam določa pravila igre. Gospod
               Germič, izvolite.</p>
            </sp>
            <sp who="SDT4:GermičLjubo">

               <speaker>LJUBO GERMIČ:</speaker>

               <p>Hvala lepa, gospod predsednik. Lep pozdrav, kolegice in kolegi, predstavniki
               ministrstva! Seveda, mi bomo pri tem zakonu v zagati, kajti mislim, da poslovniško ne
               bo možno glasovati v fazi, ko je zakon že v obravnavi, o tem, da je zakon neprimeren
               za nadaljnjo obravnavo. Imeli bomo situacijo, ko bomo imeli prazen zakon, kajti
               pričakujem, da bo koalicija zavrnila z molkom in glasovalnim strojem tudi ta 2. člen.
               Ampak to ne pomeni, da zakon ni v obravnavi. Mi bomo imeli pač naslov zakona ali pa
               tudi ne naslova zakona, ampak zakon je v nadaljnji proceduri obravnave. Zato
               opozarjamo na to, da nismo v začetku pred obravnavo ocenili, da zakon ni neprimeren
               za nadaljnjo obravnavo. Mi smo že glasovali o vsebini določenih členov in amandmajev
               na člene.</p>
               <p>Seveda, preseneča pa dejstvo, lahko razumem, gospa državna sekretarka, da ste si
               oddahnili, ko 1. člen ni šel skozi, vsaj tako je bilo moč videti vaš izdih v smislu
               tega, da ne boste v situaciji, da boste ocenjevali finančno zmožnost za pokrivanje
               tega. Seveda moram izreči,  ne
               vem, zelo težko je oceniti, da brez argumentov vladnih poslancev, torej poslancev
               koalicije, ne izglasujemo člena, za katerega je bila na mizi rešitev, s katero je
               nekako soglašala tudi Vlada. Mi se temu problemu, tudi če ga bomo potiskali v
               prihodnost, ne bomo izognili. Rešitev, da pač nekomu priznavamo neko pravico, nekomu
               pa ne želimo priznati te pravice<gap n="..."/></p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Gospod Germič, prosim, da zaključite razpravo o 2. členu.</p>
            </sp>
            <sp who="SDT4:GermičLjubo">

               <speaker>LJUBO GERMIČ:</speaker>

               <p>Zato bom seveda podprl ta 2. člen iz načelnega protesta, na kakšen način obravnavamo
               zelo vsebinsko pomembne zakone, ki imajo potem tudi bistvene posledice na življenje
               ljudi. Hvala lepa.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Hvala. Gospod Gulič, izvolite.</p>
            </sp>
            <sp who="SDT4:GuličAleš">

               <speaker>ALEŠ GULIČ:</speaker>

               <p>Spoštovani predsedujoči, cenjene kolegice in kolegi! Jaz bom ta 2. člen seveda podprl
               iz istega razloga. Gre pač za semantiko tega, kar počnemo. Edina stvar, s katero bi
               se pa ne strinjal, ki je povezana z razpravo o tem, to seveda ni sramota za Državni
               zbor, ampak samo za koalicijo. Hvala lepa.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Hvala lepa. Gospod Potrč, izvolite.</p>
            </sp>
            <sp who="SDT4:PotrčMiran">

               <speaker>MIRAN POTRČ:</speaker>

               <p>Hvala lepa. Jaz bom predlog podprl. Ne vem, ali je smotrno ostajati optimist ob takem
               glasovanju ali ne. Jaz kljub temu ostajam, ker verjamem, da mogoče le v nekem
               trenutku bodo tudi poslanke in poslanci oziroma poslanka in poslanci, ki ne razumejo
               bistva problema, ga morda razumeli in bodo pripravljeni razen svoje lastne ozkosti
               razumeti še kaj. Ampak ostanimo optimisti.</p>
               <p>Moj predlog, gospod predsednik - jaz bi vam rad pomagal, če boste sklenili, da ne
               pomagam, bom sprejel na znanje -, je samo ta, da kljub vsemu naprosimo Vlado za jasno
               stališče. Nam bo to stališče pomagalo za naprej. Naj Vlada le pove, prijazno jo
               prosim, ali je predlagana rešitev vsebinsko sprejemljiva, ne formalno, ker formalno
               je že ugotovila, da je boljša od prvotne. In naj pove, ali potrebuje za materialni
               izračun tri dni, teden dni, tri mesece, dva ali dve leti, ker dve leti že diskutiramo
               o tem vprašanju, ker morda bi odločitev na seji Državnega zbora kljub izglasovanemu
               predlogu, takšnemu ali drugačnemu, lahko pomagala, da ostaja zakon v proceduri in da
               se problem reši. Hvala.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Hvala lepa. Odločamo.</p>
               <p>Kdo podpira 2. člen? <stage>(8 članov.)</stage> Kdo je proti? <stage>(8 članov.)</stage></p>
               <p>Člen ni dobil podpore.</p>
               <p>V skladu z izidom glasovanja pri obravnavi posameznih členov zakona imamo kot
               delovno telo situacijo, iz katere ne moremo predložiti plenumu oziroma Državnemu
               zboru ustreznega predloga rešitve oziroma sklepa. Zato dajem v razpravo oziroma
               pozneje v odločanje proceduralni sklep, na podlagi 128. člena poslovnika, drugega
               odstavka, da predlog zakona ni primerna  podlaga za nadaljnjo obravnavo. Glede tega predloga želim
               reči par besed sam.</p>
               <p>Jaz sem pozitivno presenečen, da sem prvič v tem mandatu doživel to, da pri
               obravnavi zakona, katerega predlagatelj ni Vlada, da se je pa resorno ministrstvo z
               gospo državno sekretarko odzvalo odgovorno do materije, ki jo ta zakon razrešuje.
               Lahko ponovim, da sem pozitivno presenečen, da smo zbrali, tisti, ki smo pripravili
               materijo za današnjo sejo, toliko poguma, da to vprašanje, ki je evidentno
               diskriminatorno, razrešimo ne glede na predlagateljstvo z odgovornostjo do državljank
               in državljanov, ki jih kot Državni zbor in državni organ imamo.</p>
               <p>Tako da bom predlog proceduralnega sklepa podprl, ker druge rešitve tudi ne vidim.
               In naj ta proceduralni predlog gre na plenarno sejo, ki je sklicana za mesec marec.
               Jaz upam, da bo nekaj več modrosti na plenarni seji, da bomo predmetni predlog, ki ga
               bo oblikovalo, sem prepričan, danes matično delovno telo, zavrnili in da se bo naš
               odbor srečal ponovno na aprilski seji s tem zakonom. V kolikor bo pač drugače, bomo
               prav gotovo, če noben drug predlagatelj, prišli s predlogom zakona, da to vprašanje
               razrešimo, do katerega imamo kot zakonodajalci odgovornost, po tisti poti, po kateri
               je nakazalo mnenje Vlade. Čeprav sem trdno prepričan, da je ta pot skozi ta amandma
               tudi s pomočjo Ministrstva za delo bolj korektna, bolj pravno sistemsko vpeta glede
               na tak zapis četrtega odstavka 123. člena, kot bo sprememba 3. člena zakona o
               pravicah in pokojninskega in invalidskega zavarovanja bivših vojaških zavarovancev.
               Hvala lepa. Gospod Potrč, izvolite.</p>
            </sp>
            <sp who="SDT4:PotrčMiran">

               <speaker>MIRAN POTRČ:</speaker>

               <p>Prosim, da vi in kolegice in kolegi razumete, da kot prvopodpisani, pa ne zmanjšujem
               s tem pomena podpisanih ostalih, ne morem glasovati za proceduralni sklep, čeprav ga
               korektno predlagate, ker druge možnosti ni. Sem namreč prepričan, da že sam vložen
               zakon, sploh pa z amandmajem, če bi bil sprejet, rešuje problem, ki je njegova
               vsebina. Vse drugo so čisti in samo izgovori - izgovori, ki so vezani na
               formalnopravna vprašanja, ki jih celo amandma na uspešen način rešuje, in je tudi
               gospa državna sekretarka to priznala, in zaradi tega, ker je razlog za zavrnitev
               lahko samo totalno neznanje in poznavanje problematike ali totalna ignoranca ali pa
               totalno sovraštvo do skupine slovenskih žena, ki pač ne smejo dobiti tega, kar lahko
               dobijo druge državljanke in državljani  v Sloveniji. Ne vem, ne razumem, ne vidim nobenega drugega razloga.</p>
               <p>Jaz še enkrat prosim Vlado, ministrstvo, da pripravi ta izračun in da oblikuje jasno
               stališče. To je, tudi če vi niste dali predloga za preložitev na glasovanje,
               koristno, ker lahko koristi v okviru koalicijskega usklajevanja. Kaj bi se delali,
               kaj bi se slepili? Ugotoviti je treba po vašem izvajanju, gospod predsednik, da se je
               ministrstvo korektno angažiralo, da pa ni uspelo zagotoviti takšnega odnosa tudi v
               vladi in da vlada ni dala ustreznega naloga koaliciji ali nekaterim koalicijskim
               poslancem kako smejo oziroma morajo glasovati.</p>
               <p>Jaz upam, da bo ustrezen nalog do seje Državnega zbora dan in da bo problem lahko
               rešen. Če ne, bo pač ostalo tako, kot je danes.</p>
               <p>Hvala.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Hvala lepa, gospodu Potrču.</p>
               <p>Še obvestilo stalnega člana našega odbora - mag. Drobniča bo od zdaj naprej
               nadomeščal gospod Jožef Horvat. Dobrodošel.</p>
               <p>Gospa Beblerjeva, izvolite. Samo moment. Gospod Potrč, eno obrazložitev. Jaz sem se
               težko odločil po poslovniku prelagati odločanje, ker je bil 1. člen praktično vsa
               materija tega zakona in potem tudi če mi odložimo odločanja o 2. členu na neko drugo
               sejo, nismo praktično mogli razrešiti v najboljši volji ne nič, kar smo sprejeli ob
               odločanju ob 1. členu.</p>
               <p>Gospa Beblerjeva, izvolite.</p>
            </sp>
            <sp who="SDT4:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala lepa za besedo, gospod predsednik.</p>
               <p>Torej, jaz vsekakor ne morem podpreti predlaganega sklepa, da ta zakon ne bi bil
               primeren za nadaljnjo obravnavo v Državnem zboru. Jaz vidim ta predlog spremembe in
               dopolnitve zakona tudi kot način kako bi se odpravila neustavna situacija v samem
               zakonu in določba, ki je v bistvu diskriminatorna. Kajti, če jaz prav razumem status
               vdovske pokojnine jo razumem na ta način, da tukaj ne gre za način kako so se zbirala
               sredstva v tem zavarovanju za vojaške osebe, ampak ta pravica izhaja iz statusa
               prizadetega upravičenca. Se pravi: Ali je vdovec ali je vdova po upravičencu do
               pokojnine? In zato sem prepričana, da je tak člen diskriminatoren in da ne bi zdržal
               resne presoje pred Ustavnim sodiščem.</p>
               <p>Tukaj bi samo še spomnila, da bi verjetno kazalo pogledati tudi eno odločbo
               Evropskega sodišča za človekove pravice iz Strasbourga, ki je tudi že odločalo o neki
               pritožbi oziroma tožbi skupine teh vojaških upokojencev pred Evropskim sodiščem za
               človekove pravice. In tam iz tiste obrazložitve Evropskega sodišča je mogoče
               potegniti tudi neke sklepe. Sklepe, ki gredo v tej smeri, da na podlagi statusa ni
               mogoče v zakonu delati diskriminacije. Zato jaz tudi ne razumem te razlage Vlade v
               tem njenem mnenju. Namreč, poglejte saj imamo tudi državljanske pokojnine, ki
               izhajajo iz statusa nekoga, ki je državljan ali državljanka, ne pa na kakšen način so
               se zbirala mogoče sredstva za tisti čas, ko je nekdo bil zaposlen za  pokojninsko zavarovanje. Tako,
               da jaz vidim ta zakon tudi kot priložnost, da se odpravi v temeljnem zakonu
               diskriminatorna določba, ki je po našem ustavnem sistemu nesprejemljiva.</p>
               <p>Hvala.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Hvala lepa.</p>
               <p>Gospa Žgajner, izvolite.</p>
            </sp>
            <sp who="SDT4:ŽgajnarTavšBarbara">

               <speaker>BARBARA ŽGAJNER TAVŠ:</speaker>

               <p>Hvala lepa za besedo.</p>
               <p>Tudi sama ne bom podprla predloga sklepa, ki je negativen, torej, da predlog zakona
               ni primerne za nadaljnjo obravnavo. Ob tem pa moram povedati, da mogoče ta predlog
               sklepa, se pravi negativen sklep niti ni tako napačen v situaciji v kateri smo se
               znašli. Kajti, to dejansko pomeni - v kolikor bo tudi pri tem glasovanju razmerje
               moči takšno, kot je bilo pri prejšnjih glasovanjih, da se bo naše delovno telo, se
               pravi matično delovno telo še enkrat srečalo z vsebino zakona. Kar pa nedvomno
               pomeni, da bo imela tudi Vlada Republike Slovenije dovolj časa, da bo pripravila
               tisto stališče, ki ga izpostavila gospa državna sekretarka, o finančnih posledicah in
               možnostih, da bi se upravičenke po tem zakonu financirale oziroma pravica iz tega
               zakona financirala iz državnega proračuna.</p>
               <p>Je pa, roko na srce, vsa teža pri tokratnih odločitvah na strani gospoda predsednika
               delovnega telesa, vsaj če upoštevamo predhodna glasovanja.</p>
               <p>Ampak, kot že rečeno, sama predlaganega sklepa, mogoče ravno zaradi tega ali pa
               toliko bolj zaradi tega, ne bom podprla.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Hvala lepa.</p>
               <p>Gospod Germič, izvoli.</p>
            </sp>
            <sp who="SDT4:GermičLjubo">

               <speaker>LJUBO GERMIČ:</speaker>

               <p>Hvala lepa, gospod predsednik še enkrat.</p>
               <p>Ne bom podprl tega sklepa iz preprostega razloga, ker je vsebinska razprava
               pokazala, da je zakon primeren za obravnavo. Tukaj gre tudi odboru in predsedniku
               odbora zasluga za to, da je iskal rešitve, ki bi jih bilo možno vgraditi v ta zakon
               na način, ki rešuje obe dilemi ministrstva, na eni strani odvisnost med dvema
               zakonoma in drugič - natančno opredeljuje način zagotavljanja sredstev. Torej,
               vsebinsko pravzaprav rešuj vse dileme, ki so bile na mizi.</p>
               <p>Seveda drugo pa je, da te vsebine ne želimo rešiti ali da jih posamezni predstavniki
               v parlamentu in vlada ne želijo rešiti. Glede na te predloge, ki so bili tudi tukaj
               dani s strani prvopodpisanega v prvem, da se prekine in da dobimo dodatna pojasnila
               in ocene vlade in potem tudi možnosti, da dobimo čas, je seveda smiselno, da ne
               podpremo tega predloga, da zakon ni primeren za nadaljnjo obravnavo, kajti v tem
               primeru bomo na odbor zelo hitro nazaj dobili zakon v ponovno obravnavo in na ta
               način dali vladi možnost, da to kar ni bilo možno v okviru proceduralnih predlogov,
               da naredimo v zelo kratkem času in da vlada z vsemi svojimi zmožnostmi najde rešitev
               tega problema tako, da bo zadeva urejen. Torej, samo ta možnost. Kajti, če
               izglasujemo to, da zakon ni primeren za obravnavo, bo čas zaveznik tistim, ki ne
               želijo rešiti tega problema. Če ne izglasujemo tega predloga bo odbor v zelo kratkem
               lahko seznanjen z dopolnitvami s strani vlade, to kar je bilo že predlagano, da se to
               postori in je bilo v okviru
               šlamastike ob sprejemanju posameznih členov tega zakona nemogoče in neracionalno, in
               je racionalno, da izglasujemo tako, da je zakon primeren za nadaljnjo obravnavo. In
               glede na to, da nimamo nobenega člena, ga vrnemo takoj na odbor in ga pripravimo v
               vsebinskem smislu tako, da bomo popravili to diskriminatornost, ki zdaj obstaja.</p>
               <p>Hvala lepa.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Hvala lepa.</p>
               <p>Še gospod Gulič.</p>
            </sp>
            <sp who="SDT4:GuličAleš">

               <speaker>ALEŠ GULIČ:</speaker>

               <p>Ker je šlo za pozitivno obravnavo problema, ker je šlo za to, da bi se razrešila
               diskriminatorna pozicija, ne morem glasovati za to, da zakon ni primeren za nadaljnjo
               obravnavo. Se pravi, po mojem je še vedno primeren, če že ne po formi, pa prav gotovo
               po vsebini. Glede na svinčeno tišino, ki glasuje, me pa skrbi, da se bo ta averzija
               do ljudi, ki imajo neko pravico, pa jim je nočemo dati, razširila še na koga drugega.
               Takšne navade so in v resnici upam, da se bomo srečali v isti sestavi ko bomo
               naslednjič obravnavali to. Da ne bo spet kakšnih čudnih menjav.</p>
               <p>Hvala lepa.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Hvala lepa.</p>
               <p>Gospa Širca, izvolite.</p>
            </sp>
            <sp who="SDT4:ŠircaMajda">

               <speaker>MAJDA ŠIRCA:</speaker>

               <p>Sama mislim, da danes ni ovir, da ne bi ta zakon šel naprej. Tudi zaradi tega, ker
               izgovor na finančne posledice je navidezen. O finančnih posledicah smo danes slišali
               natančne podatke in v bistvu gre za neko igro, tista odprta pripravljenost, ki na
               koncu zmeraj naleti na neko <q>"bremzo"</q>.</p>
               <p>Jaz sem razočarana, če ne bi končno uredili, ker me je veselilo, da se je našla neka
               možnost in je kazalo, da bo tudi urejena za ta problem, ki ni enostaven in ki se že
               predolgo časa vleče. Dobro, sem še optimistična, če bo volja tukaj, ampak nasproti
               sedeči mi temu ne potrjujejo.</p>
               <p>In prosim vas - o enakosti se je, ne samo žensk, ampak pravic nasploh se je na
               prelomu stoletja, je vsaj Klara Zetkin, ki se je boste jutri vsi spomnili z nageljčki
               ali pa brez, govorila jasno in nedvoumno. Tako, da danes je prav, da gledate vsi v
               tla.</p>
               <p>Bom podprla zakon in glasovala proti sklepu, da je neprimeren.</p>
            </sp>
            <sp who="SDT4:BrenčičStanislav">

               <speaker>PREDSEDNIK STANISLAV BRENČIČ:</speaker>

               <p>Hvala lepa.</p>
               <p>Zaključujem razpravo. Prehajam na odločanje. V odločitvi bom glasoval proti temu
               sklepu. To javljam zato, ker sem v razpravi napovedal drugače. To pa zato, ker sem
               skozi brskanje po poslovniku in iskanju možnosti kako bi navsezadnje to vsebino
               pripeljali, še v tem mandatu, do realizacije, ki je edino korektno, če jo tako
               razumemo, kot odgovornost, ki jo poslanci imamo, bomo po odločitvi Kolegija predmetni
               zakon dobili nazaj. V tem času pa pričakujem, da se bo  s strani vlade tudi nekoliko korigiralo mnenje, v
               kolikor lahko ta zakon oblikujemo tako, kot je bil zastavljen s spremembo po danes
               glasovanem, pa ne odločenem amandmaju. V tem kontekstu lahko vlada tudi pripravi
               ugotovitev o obsegu potrebnih dodatnih finančnih sredstev. Mislim pa, da so ta
               sredstva ne drobiž, niti kaplja ni v primeru z nekim drugim zakonom recimo, ki je
               tudi poslanski zakon, pa bo predstavljal državni proračun v takšnem obsegu dodatnih
               financ, da si jaz tega niti ne predstavljam kako lahko tak zakon Državni zbor
               sprejema in sprejme, ob sprejetem proračunu za tekoče leto. Samo, da vemo kje so
               relacije korektnosti v odločanju in razumevanju materije, ki je postavljena pred
               poslanci Državnega zbora slovenske države.</p>
               <p>Hvala lepa. Odločamo.</p>
               <p>Kdo podpira proceduralni predlog, da predmetni zakon ni primerna podlaga za
               nadaljnjo obravnavo? <stage>(8 članov.)</stage> Kdo temu nasprotuje? <stage>(8 članov.)</stage></p>
               <p>Proceduralni sklep ni bil sprejet. Mi bomo s strokovnimi službami obvestili Kolegij
               o situaciji in kolegij bo pač odločal.</p>
               <p>Hvala lepa. Zaključujem 1. točko.</p>
               <p>Odpiram <title>2. TOČKO - RAZNO.</title>
               </p>
               <p>Ni, zaključujem 35. redno sejo. Vsem se zahvaljujem za sodelovanje in želim uspešen
               in lep dan naprej.</p>
               <p>Hvala lepa.</p>
               <stage type="time">(Seja je bila zaključena 7. marca 2008 ob 10.07.)</stage>
            </sp>
         </div>
      </body>
   </text>
</TEI>